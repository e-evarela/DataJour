article_url,title,date,time,section,author,excerpt,text_body,feat_img_link,feat_img_cation
https://www.naftemporiki.gr/finance/economy/1966405/plithorismos-anodos-sto-25-ton-maio-nea-ayxisi-se-trofima-kai-enoikia/,"Πληθωρισμός: Άνοδος στο 2,5% τον Μάιο – Νέα αύξηση σε τρόφιμα και ενοίκια",2025-06-10,12:22:51,Οικονομία & Αγορές                \Οικονομία,"Ραλλού Αλεξοπούλου                                            •

[email protected]","Σημαντική άνοδο στο 2% κατέγραψε ο πληθωρισμός τον Μάιο, με τα ενοίκια να συνεχίζουν την ανοδική τους πορεία, όπως και σειρά τροφίμων όπως φρούτα, καφές αλλά και παγωτά.","Τον πέμπτο μήνα του έτους ο πληθωρισμός αυξήθηκε στο 2,5% από 2% τον Απρίλιο, 2,4% τον Μάρτιο, 2,5% τον Φεβρουάριο και 2,7% τον Ιανουάριο. Με βάση τα στοιχεία της Ελληνικής Στατιστικής Αρχής, τον προηγούμενο μήνα συνεχίστηκε η ανοδική πορεία των τιμών στα ενοίκια, καθώς σε ετήσια βάση αυξήθηκαν κατά 10,9% από 10,8% τον Απρίλιο, 10,5% το Μάρτιο και 9,9% τον Φεβρουάριο. Στο σκέλος των τροφίμων, πρωταγωνιστικό ρόλο για ακόμα ένα μήνα είχε η πτωτική πορεία των τιμών στο ελαιόλαδο όπου καταγράφηκε μείωση 34,4%. Αντίθετα σημαντική αύξηση κατέγραψε η τιμή σε βασικές κατηγορίες τροφίμων. Τα μεγαλύτερα ποσοστά αύξησης είχαν τα φρούτα 13,2%, καφές-κακάο-τσάι 12,3%, νωπά ψάρια 8,4%, ζάχαρη-σοκολάτα-γλυκά-παγωτά 7,4% και κρέατα 5,3%. Στις υπηρεσίες, σε ετήσια βάση, οι τιμές σε ξενοδοχεία-μοτέλ-πανδοχεία αυξήθηκαν κατά 5,5% και τα πακέτα διακοπών κατά 8,5%. Στον τομέα της ενέργειας, ο ηλεκτρισμός σημείωσε αύξηση 18%, σε σχέση με τον Μάιο του 2024 και το φυσικό αέριο κατά 11,1% ενώ συνεχίστηκε η μείωση 10,2% στα καύσιμα-λιπαντικά. Η αύξηση του Γενικού ΔΤΚ κατά 2,5% τον μήνα Μάιο 2025, σε σύγκριση με τον αντίστοιχο Δείκτη του Μαΐου 2024, προήλθε κυρίως από τις μεταβολές στις ακόλουθες ομάδες αγαθών και υπηρεσιών: Από τις αυξήσεις των δεικτών κατά: • 2,6% στην ομάδα Διατροφή και μη αλκοολούχα ποτά, λόγω αύξησης κυρίως των τιμών σε: ψωμί και δημητριακά, κρέατα (γενικά), νωπά ψάρια, γάλα νωπό πλήρες, φρούτα (γενικά), λαχανικά (γενικά), ζάχαρη-σοκολάτες-γλυκά-παγωτά, καφέκακάο-τσάι, μεταλλικό νερό-αναψυκτικά-χυμούς φρούτων. Μέρος της αύξησης αυτής αντισταθμίστηκε από τη μείωση κυρίως των τιμών σε: ελαιόλαδο, σάλτσες-καρυκεύματα. • 1,7% στην ομάδα Αλκοολούχα ποτά και καπνός, λόγω αύξησης κυρίως των τιμών σε: αλκοολούχα ποτά (μη σερβιριζόμενα), τσιγάρα. • 6,6% στην ομάδα Ένδυση και υπόδηση, λόγω αύξησης των τιμών στα είδη ένδυσης και υπόδησης. • 6,0% στην ομάδα Στέγαση, λόγω αύξησης κυρίως των τιμών σε: ενοίκια κατοικιών, επισκευή και συντήρηση κατοικίας, υπηρεσίες που σχετίζονται με το σπίτι, ηλεκτρισμό, φυσικό αέριο. Μέρος της αύξησης αυτής αντισταθμίστηκε από τη μείωση κυρίως των τιμών σε: πετρέλαιο θέρμανσης, στερεά καύσιμα. • 1,8% στην ομάδα Υγεία, λόγω αύξησης κυρίως των τιμών σε: φαρμακευτικά προϊόντα, ιατρικά προϊόντα, ιατρικέςοδοντιατρικές και παραϊατρικές υπηρεσίες, νοσοκομειακή περίθαλψη. • 2,0% στην ομάδα Επικοινωνίες, λόγω αύξησης κυρίως των τιμών στις τηλεφωνικές υπηρεσίες. • 1,2% στην ομάδα Αναψυχή-Πολιτιστικές δραστηριότητες, λόγω αύξησης κυρίως των τιμών σε: μικρά είδη αναψυχής-άνθηκατοικίδια ζώα, ψυχαγωγικές και πολιτιστικές υπηρεσίες, πακέτο διακοπών. Μέρος της αύξησης αυτής αντισταθμίστηκε από τη μείωση κυρίως των τιμών σε: εξοπλισμό επεξεργασίας ήχου και εικόνας, διαρκή αγαθά αναψυχής. • 2,6% στην ομάδα Εκπαίδευση, λόγω αύξησης κυρίως των τιμών σε: δίδακτρα προσχολικής και πρωτοβάθμιας εκπαίδευσης, δίδακτρα δευτεροβάθμιας εκπαίδευσης. • 6,8% στην ομάδα Ξενοδοχεία-Καφέ-Εστιατόρια, λόγω αύξησης κυρίως των τιμών σε: εστιατόρια-ζαχαροπλαστεία-καφενείακυλικεία, ξενοδοχεία-μοτέλ-πανδοχεία. • 0,9% στην ομάδα Άλλα αγαθά και υπηρεσίες, λόγω αύξησης κυρίως των τιμών σε: κομμωτήρια και καταστήματα προσωπικής φροντίδας, άλλα προσωπικά είδη, υπηρεσίες κοινωνικής προστασίας, ασφάλιστρα υγείας, άλλες υπηρεσίες. Μέρος της αύξησης αυτής αντισταθμίστηκε από τη μείωση κυρίως των τιμών σε: άλλα είδη ατομικής φροντίδας, ασφάλιστρα οχημάτων. 2. Από τις μειώσεις των δεικτών κατά: • 2,8% στην ομάδα Μεταφορές, λόγω μείωσης κυρίως των τιμών σε: μεταχειρισμένα αυτοκίνητα, καύσιμα και λιπαντικά. Μέρος της μείωσης αυτής αντισταθμίστηκε από την αύξηση κυρίως των τιμών σε: καινούργια αυτοκίνητα, συντήρηση και επισκευή εξοπλισμού προσωπικής μεταφοράς, άλλες υπηρεσίες σχετικές με την προσωπική μεταφορά, εισιτήρια μεταφοράς επιβατών με αεροπλάνο. ",https://www.naftemporiki.gr/wp-content/themes/naftemporiki/images/N.PNG,"Τα μεγαλύτερα ποσοστά αύξησης είχαν τα φρούτα 13,2%, καφές-κακάο-τσάι 12,3%, νωπά ψάρια 8,4%, ζάχαρη-σοκολάτα-γλυκά-παγωτά 7,4% και κρέατα 5,3%"
https://www.naftemporiki.gr/finance/economy/1956528/enoikia-pos-tha-pesoyn-perissoteres-katoikies-stin-agora-ti-allazei/,Ενοίκια: Πώς θα «πέσουν» περισσότερες κατοικίες στην αγορά – Τι αλλάζει,2025-05-15,10:42:34,Οικονομία & Αγορές                \Οικονομία,"Από την έντυπη έκδοση
Γιώργος Παλαιτσάκης                                            •

[email protected]","Νέο λίφτινγκ στη διάταξη που θεσπίστηκε στο τέλος του 2024 και προβλέπει τριετή απαλλαγή από τον φόρο εισοδήματος για τα ενοίκια από μακροχρόνια μίσθωση τριετούς τουλάχιστον διάρκειας κατοικίας που ήταν κενή για τα έτη 2022, 2023 και 2024 ή εκμισθωμένη βραχυχρόνια το 2023 και το 2024, σχεδιάζει το ΥΠΕΘΟΟ.","© Απαγορεύεται από το δίκαιο της Πνευμ. Ιδιοκτησίας η καθ΄οιονδήποτε τρόπο παράνομη χρήση/ιδιοποίηση του παρόντος, με βαρύτατες αστικές και ποινικές κυρώσεις για τον παραβάτη Ο λόγος είναι ότι έτσι όπως διαμορφώθηκε και τέθηκε σε ισχύ η συγκεκριμένη διάταξη δεν πέτυχε τον στόχο για τον οποίο θεσπίστηκε, που ήταν η διάθεση μεγάλου αριθμού κενών ή βραχυχρόνια εκμισθούμενων κατοικιών για μακροχρόνιες μισθώσεις, ώστε να περιοριστεί το στεγαστικό πρόβλημα. Συγκεκριμένα η ρύθμιση -έτσι όπως ισχύει αυτή τη στιγμή- προ βλέπει ότι παρέχεται απαλλαγή από τον φόρο εισοδήματος για τα ενοίκια που προκύπτουν από συμβάσεις μακροχρόνιας μίσθωσης κατοικιών, τουλάχιστον τριετούς διάρκειας, υπό προϋποθέσεις. Ειδικότερα, απαλλάσσεται από τον φόρο εισοδήματος το εισόδημα που προέρχεται από εκμίσθωση κατοικιών με εμβαδόν έως 120 τ.μ., βάσει σύμβασης μίσθωσης διάρκειας τουλάχιστον τριών (3) ετών που έχει συναφθεί μεταξύ της 8ης Σεπτεμβρίου 2024 και της 31ης Δεκεμβρίου 2024, εφόσον: α) η εκμισθούμενη κατοικία: i) είτε κατά τα φορολογικά έτη 2022, 2023 έχει δηλωθεί στη δήλωση φορολογίας εισοδήματος ως κενό ακίνητο (έντυπο Ε2) ή δεν έχει δηλωθεί ως μισθωμένο ακίνητο ούτε ως κύρια, ούτε δευτερεύουσα κατοικία του εκμισθωτή, ούτε ως ιδιοχρησιμοποιούμενο, ούτε δωρεάν παραχωρούμενο ακίνητο (έντυπα Ε1 και Ε2) ii) είτε κατά το φορολογικό έτος 2023 έχει διατεθεί αποκλειστικά για βραχυχρόνια μίσθωση και οι συναφθείσες βραχυχρόνιες μισθώσεις έχουν δηλωθεί στη φορολογική διοίκηση, και β) ο εκμισθωτής δεν έχει υποβάλει στη φορολογική διοίκηση δήλωση πληροφοριακών στοιχείων μίσθωσης ακίνητης περιουσίας για το ακίνητο από 1ης/1/2024 και μέχρι την έναρξη της μακροχρόνιας μίσθωσης (το κρατούσε δηλαδή «κενό») ή για το ίδιο διάστημα έχει υποβάλει δήλωση βραχυχρόνιας μίσθωσης του ακινήτου. Το γεγονός ότι έχει τεθεί ως προϋπόθεση για την τριετούς διάρκειας φοροαπαλλαγή των ενοικίων, η διάρκεια της σύμβασης μακροχρόνιας μίσθωσης να είναι τουλάχιστον τρία έτη λειτούργησε αποτρεπτικά για όλους σχεδόν τους ιδιοκτήτες μακροχρόνια κενών ή βραχυχρόνια εκμισθούμενων κατοικιών. Κι αυτό διότι έγινε αντιληπτό ότι: Ως εκ τούτου, φοβούμενοι τη μεγάλη πιθανότητα απώλειας της φοροαπαλλαγής λόγω έκτακτης διακοπής της σύμβασης -που οδηγεί αυτόματα στη μη πλήρωση της προϋπόθεσης για τριετούς τουλάχιστον διάρκειας μίσθωση- δεν προχώρησαν στη διάθεση των κενών κατοικιών τους σε μακροχρόνιες μισθώσεις. Θεώρησαν, δηλαδή, ανίσχυρο το κίνητρο που τους παρείχε η κυβέρνηση και άφησαν αναξιοποίητη τη διάταξη. Αντιλαμβανόμενη το πρόβλημα αυτό, το οποίο μάλιστα υπέδειξε και η Πανελλήνια Ομοσπονδία Ιδιοκτητών Ακινήτων (ΠΟΜΙΔΑ), η ηγεσία του υπουργείου Εθνικής Οικονομίας και Οικονομικών φέρεται να έχει αποφασίσει να τροποποιήσει ξανά τη ρύθμιση αυτή ώστε να λειτουργήσει πραγματικά ως ισχυρό κίνητρο για χιλιάδες ιδιοκτήτες, προκειμένου επιτέλους να διαθέσουν στην αγορά κενές κατοικίες τους για μακροχρόνιες μισθώσεις. Σύμφωνα με πληροφορίες, η προϋπόθεση που προβλέπει τουλάχιστον τριετούς διάρκειας μακροχρόνια μίσθωση θα καταργηθεί και θα αντικατασταθεί με μια πολύ πιο ελαστική και άκρως ελκυστική για τους ιδιοκτήτες προϋπόθεση, που θα ορίζει, κατ’ αρχήν, τον ελάχιστο χρόνο της μακροχρόνιας μίσθωσης στο 1 έτος ή στο 1,5 έτος και επιπλέον δεν θα περιορίζει τον αριθμό των μισθώσεων μόνο σε μία μέσα στην τριετία, αλλά θα τον αυξάνει σε 2 ή και 3 μέσα στην τριετία. Με την αλλαγή αυτή θα μπορούν να περιληφθούν στο κίνητρο ακόμη και περιπτώσεις δημοσίων υπαλλήλων και στρατιωτικών που ζητούν να νοικιάσουν κατοικίες για 1 ή 2 χρόνια για να μπορέσουν να εργαστούν στον τόπο που έχουν μετατεθεί. Θα δοθεί, δηλαδή, η δυνατότητα της φοροαπαλλαγής σε όσους ιδιοκτήτες θα διαθέσουν σε δημοσίους υπαλλήλους και στρατιωτικούς κατοικίες με συμβάσεις μίσθωσης για 1 έως 2 έτη. Επιπλέον η φοροαπαλλαγή θα ισχύει μέχρι και για τρία χρόνια όχι μόνο για μία σύμβαση μίσθωσης μέσα στην τριετία, αλλά για περισσότερες διαδοχικές συμβάσεις μέσα στην τριετία. ",https://www.naftemporiki.gr/wp-content/themes/naftemporiki/images/N.PNG,Νέα μέτρα τόνωσης της μακροχρόνιας μίσθωσης - Οι αλλαγές που σχεδιάζονται
https://www.naftemporiki.gr/finance/1955005/stegastiki-krisi-ta-25-000-akinita-sta-chartofylakia-ton-trapezon-ta-enoikia-kai-to-aggigma-toy-mida/,"Στεγαστική κρίση: Τα 25.000 ακίνητα στα χαρτοφυλάκια των τραπεζών, τα ενοίκια και το άγγιγμα του…«ΜΙΔΑ»",2025-05-12,06:43:56,Οικονομία & Αγορές,"Ραλλού Αλεξοπούλου                                             •

[email protected]","Πέρα από τους σχεδιασμούς για νέες μειώσεις άμεσων φόρων, στην κυβέρνηση εργάζονται εντατικά με στόχο να αυξηθεί η προσφορά ακινήτων ώστε να καλυφθεί η ζήτηση και να μειωθούν οι τιμές αλλά και να αντιμετωπιστούν οι υψηλές τιμές των ενοικίων.","Ήδη το οικονομικό επιτελείο μελετά διάφορα σενάρια όπως η αξιοποίηση των περίπου 25.000 ακινήτων που βρίσκονται στα χαρτοφυλάκια των τραπεζών και εταιρειών διαχείρισης απαιτήσεων. «Προσανατολιζόμαστε σε έναν συνδυασμό µέτρων, που θα δώσουν νέα κίνητρα στους ιδιοκτήτες των ακινήτων να ανοίξουν τις κλειστές κατοικίες και να νοικιάσουν πιο εύκολα τα σπίτια τους, by-pass σε διαδικασίες» δήλωσε πρόσφατα ο υπουργός Εθνικής Οικονομίας και Οικονομικών Κυριάκος Πιερρακάκης. Και ενώ έχουν απορριφθεί παρεμβάσεις όπως η επιβολή πλαφόν στο ποσοστό αύξησης των ενοικίων, υπό συζήτηση είναι η μείωση των φορολογικών συντελεστών για τους ιδιοκτήτες που νοικιάζουν τα ακίνητα τους, σε μία προσπάθεια να ανοίξουν τα κλειστά ακίνητα και να αυξηθεί η προσφορά. Στο τραπέζι είναι να υπάρξει μία οριζόντια μείωση των φορολογικών συντελεστών ή η δημιουργία ενός ενδιάμεσου συντελεστή για εισοδήματα από ενοίκια από 12.001 έως 20.000 ευρώ, ώστε να αποφευχθεί η απότομη μετάβαση από το 15% στο 35% που ισχύει σήμερα. Παράλληλα, εντός του καλοκαιριού θα ξεκινήσει η λειτουργία του Μητρώου Ιδιοκτησίας και Διαχείρισης Ακινήτων «ΜΙΔΑ». Βασικός στόχος είναι η αποκάλυψη τυχόν αδήλωτων εισοδημάτων από ενοίκια ή ποσών που είναι λανθασμένα και κατ’ επέκταση η προσυμπλήρωση των φορολογικών δηλώσεων. Οι ιδιοκτήτες των ακινήτων θα δηλώνουν τις μισθώσεις στην πλατφόρμα και η ΑΑΔΕ θα αντλεί αυτόματα τα στοιχεία για το Ε1 και το Ε2. Με αυτό τον τρόπο οι φορολογικές δηλώσεις θα φτάνουν σχεδόν έτοιμες στον φορολογούμενο και το μόνο που θα έχει να κάνει είναι να ελέγξει και να επιβεβαιώσει ή να διορθώσει τυχόν ανακρίβειες. Αλλά και οι ενοικιαστές θα μπορούν να δουν τι δηλώνει ο ιδιοκτήτης για το ακίνητο που μισθώνουν. Το επόμενο χρονικό διάστημα το υπουργείο Κοινωνικής Συνοχής και Οικογένειας σχεδιάζει να προχωρήσει στην κατάθεση νομοσχεδίου που αφορά στον θεσμό της κοινωνική αντιπαροχής για τα ακίνητα του Δημοσίου. Το νέο πλαίσιο φέρνει βελτιώσεις και κίνητρα για τους κατασκευαστές, επιτρέποντάς τους να πωλούν τις κατοικίες από την κοινωνική αντιπαροχή, με υποχρέωση διάθεσης του 30% για κοινωνική κατοικία. Με το πρόγραμμα «Σπίτι μου 2» να βρίσκεται σε πλήρη εξέλιξη, ένα ακόμα σενάριο που εξετάζεται είναι να υπάρξει ένας νέος κύκλος «Σπίτι μου» εφόσον όμως βρεθούν τα απαραίτητα κονδύλια. Είναι χαρακτηριστικό ότι σε λιγότερο από πέντε μήνες που έχει ξεκινήσει η υποβολή αιτήσεων, έχουν εγκριθεί στεγαστικά δάνεια πάνω από 734 εκατ. ευρώ, με την απορρόφηση να φτάνει στο 38,18%. Κυβερνητικοί αξιωματούχοι που παρακολουθούν την εξέλιξη του προγράμματος σημειώνουν ότι ο ρυθμός υπαγωγής είναι σαφώς υψηλότερος σε σχέση με το «Σπίτι μου 1». Ενδεικτικό είναι πως τις πρώτες 100 ημέρες του νέου προγράμματος οι εντάξεις ήταν 5.387, δηλαδή 59% περισσότερες σε σχέση με το αντίστοιχο χρονικό διάστημα του «Σπίτι μου 1», όταν είχαν υπαχθεί 3.381 δικαιούχοι. Παράλληλα, τα διευρυμένα ηλικιακά κριτήρια επέτρεψαν σε περισσότερους μεσήλικες να ενταχθούν στο «Σπίτι μου 2», σε αντίθεση με το «Σπίτι μου 1» που απευθυνόταν σε ενδιαφερόμενους έως 39 ετών. Ενδεικτικό είναι πως άνω του 41% των υπαγωγών έως σήμερα αφορά άτομα ηλικίας από 40 έως 50 ετών. Οι περισσότερες εγκρίσεις δανείων, όπως αναμενόταν, εντοπίζονται στην Αττική και την Κεντρική Μακεδονία. ",https://www.naftemporiki.gr/wp-content/themes/naftemporiki/images/N.PNG,Το σχέδιο της κυβέρνησης για αύξηση της προσφοράς και μείωση των ενοικίων
https://www.naftemporiki.gr/finance/economy/1954754/foyntonei-i-fotia-se-katoikies-enoikia-olo-kai-oxyteri-i-stegastiki-krisi/,Φουντώνει η «φωτιά» σε κατοικίες – ενοίκια: Όλο και οξύτερη η στεγαστική κρίση,2025-05-11,18:05:16,Οικονομία & Αγορές                \Οικονομία,"Από την έντυπη έκδοση
Τέτη Ηγουμενίδη                                            •

[email protected]","Με υψηλό ρυθμό συνεχίζει να αυξάνεται το κόστος της στέγασης ως αποτέλεσμα της αυξημένης ζήτησης και της περιορισμένης προσφοράς, οξύνοντας το πρόβλημα, ειδικά για την κατηγορία των πολιτών που μισθώνουν κατοικία.","Σύμφωνα με στοιχεία που δημοσιοποίησε την Παρασκευή η ΕΛΣΤΑΤ, το 2025 σε σχέση με το 2024 (Απρίλιος με Απρίλιο) τα ενοίκια σημείωσαν άνοδο 10,8%, το κόστος για την επισκευή και συντήρηση κατοικίας 5,9% και οι υπηρεσίες που σχετίζονται με το σπίτι 2,1%, ενώ βάσει πρόσφατης μελέτης της Alpha Bank για το στεγαστικό το 52% των ενοικιαστών δηλώνει ότι διαθέτει πάνω από το 30% του εισοδήματός του για το ενοίκιό του. Τα παραπάνω στοιχεία έρχονται να προστεθούν στα στοιχεία της Τράπεζας της Ελλάδος για τις τιμές των διαμερισμάτων, οι οποίες πέρυσι αυξήθηκαν 8,7% σε ετήσια βάση, έναντι επίσης σημαντικής αύξησης 13,9% το 2023 και 11,9% το 2022. Ειδικότερα, οι τιμές των νέων διαμερισμάτων (ηλικίας έως 5 ετών) το 2024 αυξήθηκαν με μέσο ετήσιο ρυθμό 10,1%, πιο ενισχυμένο σε σχέση με αυτόν των παλαιών διαμερισμάτων (7,8%), κάτι που η αγορά το αποδίδει στη συνεχή αύξηση του κόστους των υλικών.  Όπως λέγουν χαρακτηριστικά στελέχη του κατασκευαστικού κλάδου, το κόστος κατασκευής έχει διπλασιαστεί σε σχέση με την περίοδο της οικονομικής κρίσης. Με τις αξίες των διαμερισμάτων στα ύψη, οι πολίτες στρέφονται στη μίσθωση περισσότερο από άλλες περιόδους. Οι παράγοντες που επιφέρουν την ανισορροπία μεταξύ προσφοράς και ζήτησης στον τομέα της κατοικίας είναι πολλοί. Βάσει εκτιμήσεων (στοιχεία τελευταίας απογραφής και αγοράς), υπάρχουν περίπου 794.000 κενές κατοικίες στην Ελλάδα, κυρίως σε αστικά κέντρα. Η αξιοποίησή τους θα μπορούσε να είναι μέρος της λύσης στο πρόβλημα της προσφοράς κατοικιών προς μίσθωση. Ταυτόχρονα παρατηρείται γήρανση του κτιριακού αποθέματος. Το 64% των κατοικιών είναι άνω των 30 ετών και η ανακαίνισή του για ορισμένα νοικοκυριά συχνά δεν είναι εφικτή, ειδικά καθώς το κόστος των υλικών βαίνει διαρκώς αυξανόμενο. Το συνολικό κόστος κατασκευής νέων κτιρίων κατοικιών (στοιχεία ΕΛΣΤΑΤ) αυξήθηκε και το 2024, αν και με επιβραδυνόμενο ετήσιο ρυθμό (3,7%, έναντι 6,2% το 2023). Το πρόβλημα της έλλειψης προσφοράς «γεννήθηκε» την περίοδο της οικονομικής κρίσης και κυρίως τη δεκαετία 2008 – 2018, όταν η κατασκευαστική δραστηριότητα σχεδόν μηδενίστηκε, με αποτέλεσμα επί πολλά έτη να μην εισέλθουν στην αγορά καθόλου νέα διαμερίσματα. Οι οικοδομικές άδειες αυξάνονται σταθερά από το 2016, όμως η προσφορά και πάλι δεν επαρκεί για να καλύψει τη ζήτηση. Το ενδεκάμηνο του 2024 η οικοδομική δραστηριότητα για κατοικίες στο σύνολο της χώρας (στοιχεία ΕΛΣΤΑΤ) κατέγραψε σημαντική αύξηση τόσο ως προς τον αριθμό όσο και ως προς το δομήσιμο όγκο των νέων οικοδομικών αδειών κατοικιών, με ετήσιους ρυθμούς μεταβολής 30,3% και 22,7% αντίστοιχα, ωστόσο παραμένει χαμηλή σε σχέση με τα προ κρίσης επίπεδα. Επίσης, οι θετικές επιχειρηματικές προσδοκίες για την κατασκευή κατοικιών (στοιχεία ΙΟΒΕ) κατέγραψαν συγκρατημένη αύξηση το 2024 σε ετήσια βάση κατά 7,7%, έναντι αύξησης κατά 18,1% το 2023. Οι επενδύσεις σε κατοικίες (στοιχεία ΕΛΣΤΑΤ σε σταθερές τιμές) αυξήθηκαν 2,7% το 2024, έναντι αύξησης κατά 24,7% το 2023, όμως παραμένουν σε χαμηλό επίπεδο ως ποσοστό του ΑΕΠ (2,4%). Σε όλα τα παραπάνω έρχεται να προστεθεί και η τελευταία εμπλοκή στην οικοδομική δραστηριότητα έπειτα από την απόφαση του Συμβουλίου της Επικρατείας (ΣτΕ) περί αντισυνταγματικότητας των περιβαλλοντικών κινήτρων του Νέου Οικοδομικού Κανονισμού (ΝΟΚ). Μια πρώτη εικόνα των επιπτώσεων αποτυπώνεται στα μεγέθη της Συνολικής Οικοδομικής Δραστηριότητας (Ιδιωτικής – Δημόσιας), τον μήνα Ιανουάριο 2025, στο σύνολο της χώρας με βάση τις εκδοθείσες οικοδομικές άδειες. Βάσει των στοιχείων της ΕΛΣΤΑΤ, ο αριθμός των αδειών μειώθηκε 17% τον πρώτο μήνα του έτους σε σχέση με τον αντίστοιχο του 2024, ενώ σημειώθηκε μείωση 37% στην επιφάνεια και 38,2% στον όγκο των νέων κατασκευών. Στη μειωμένη προσφορά τόσο για κατοικίες προς μίσθωση όσο και προς αγορά συμβάλλει ακόμη η αύξηση των Ξένων Άμεσων Επενδύσεων (2.750 εκατ. ευρώ, έναντι 2.133 εκατ. ευρώ το 2023), επηρεάζοντας κυρίως τις ακριβότερες περιοχές, όπως π.χ. τα νότια προάστια της Αττικής, με την άνοδο των τιμών ωστόσο να «μεταδίδεται» και στις λιγότερο δημοφιλείς περιοχές. Ακόμη, η οικονομία διαμοιρασμού (Airbnb) ενίσχυσε τη ζήτηση για κατοικίες προς επένδυση, περιορίζοντας τη διαθεσιμότητα προς μακροχρόνια μίσθωση. Σε τουριστικές περιοχές και κυρίως στα νησιά οι κατοικίες προς μίσθωση έχουν περιοριστεί σημαντικά. Στο πρόβλημα της προσιτής στέγης συντελεί επίσης η συγκέντρωση του πληθυσμού στα μεγάλα αστικά κέντρα, αλλά και το δημογραφικό – γήρανση του πληθυσμού (αύξηση των μονομελών οικογενειών, αυξημένη ζήτηση για μικρές και προσβάσιμες κατοικίες), ενώ ακόμα και το χρήσιμο για τις οικογένειες με χαμηλά εισοδήματα πρόγραμμα επιδότησης «Σπίτι μου», πέρα από το όφελος για τους δικαιούχους, αυξάνει τη ζήτηση σε συνθήκες μειωμένης προσφοράς. ",https://www.naftemporiki.gr/wp-content/themes/naftemporiki/images/N.PNG,Τι καταδεικνύουν τα νέα στοιχεία της ΕΛΣΤΑΤ για την εξέλιξη του οικιστικού κόστους στη χώρα
https://www.naftemporiki.gr/finance/economy/1951321/akinita-i-zitisi-ypervainei-tin-prosfora-1-stoys-2-eidikoys-provlepei-mikri-ayxisi-se-times-polisis-kai-enoikia/,Ακίνητα: Η ζήτηση υπερβαίνει την προσφορά –  1 στους 2 ειδικούς προβλέπει μικρή αύξηση σε τιμές πώλησης και ενοίκια,2025-05-02,08:41:55,Οικονομία & Αγορές                \Οικονομία,,"Με τη ζήτηση να υπερβαίνει την προσφορά, οι ειδικοί του κλάδου των ακινήτων προβλέπουν περαιτέρω αύξηση, αν και σε μικρό ποσοστό, στις τιμές πώλησης κατοικιών αλλά και στα ενοίκια, υποδεικνύοντας σχετική σταθεροποίηση των τιμών.","«Οι τιμές – τόσο στις πωλήσεις όσο και στις ενοικιάσεις – δείχνουν να εισέρχονται σε φάση επιβράδυνσης των αυξητικών ρυθμών των τελευταίων ετών, διαμορφώνοντας ένα περιβάλλον που χαρακτηρίζεται από σχετική σταθερότητα και συγκρατημένη αισιοδοξία», σημειώνεται στα συμπεράσματα της ετήσιας έρευνας της Cerved Υπηρεσίες Ακινήτων- στην οποία συμμετείχαν συνολικά 508 επαγγελματίες του κλάδου- αναφορικά με τις τάσεις στην αγορά κατοικίας. Ειδικότερα, σύμφωνα με τα στοιχεία της έρευνας, το 49% των ειδικών προβλέπει σταθεροποιητικές τάσεις στις τιμές πώλησης κατοικιών ενώ το 46% αναμένει περαιτέρω αύξηση. Ωστόσο, από αυτούς, το 42% θεωρεί ότι η άνοδος δεν θα ξεπεράσει το 5%. Μόνο ένα μικρό ποσοστό, κάτω του 5%, αναμένει μείωση των τιμών. Αντίστοιχη είναι και η εικόνα στην αγορά ενοικίων. Το 47% εκτιμά ότι θα υπάρξει άνοδος των τιμών μίσθωσης, με την πλειονότητα αυτών να θεωρεί ότι η αύξηση δεν θα υπερβεί το 5%. Οι υπόλοιποι συμμετέχοντες είτε αναμένουν σταθερότητα είτε περιορισμένη πτώση. Στην ερώτηση σχετικά με τη σχέση προσφοράς και ζήτησης στην αγορά κατοικιών έως τα τέλη του 2025, το 57% των συμμετεχόντων εκτιμά ότι η αγορά χαρακτηρίζεται από πλεόνασμα ζήτησης. Το 30% θεωρεί πως υπάρχει σχετική ισορροπία, ενώ μόλις το 12,8% διαπιστώνει υπεροχή της προσφοράς. Σε ό,τι αφορά τις προβλέψεις για την εξέλιξη των πωλήσεων, σχεδόν οι μισοί (47,4%) εκτιμούν ότι οι όγκοι θα παραμείνουν σταθεροί μέχρι το τέλος του 2025. Ποσοστό 41% προσδοκά αύξηση, ενώ μόνο το 11,6% προεξοφλεί πτώση στις συναλλαγές. Ιδιαίτερο ενδιαφέρον παρουσιάζει η καταγραφή των κατηγοριών ακινήτων που συγκεντρώνουν τη μεγαλύτερη ζήτηση. Το 64% των ερωτηθέντων απάντησε «διαμερίσματα», ενώ ακολουθούν οι μονοκατοικίες και μεζονέτες με ποσοστό 19,4%, τα οικόπεδα με 9,3% και οι εξοχικές κατοικίες με 7,6%. Η πλειονότητα των αγοραστών, σύμφωνα με το 61,5% των επαγγελματιών του χώρου, αναζητά κατοικίες για ιδιοκατοίκηση. Το υπόλοιπο 38,5% στρέφεται στην απόκτηση ακινήτων με επενδυτικά χαρακτηριστικά. Αξιοσημείωτο εύρημα αποτελεί η συμμετοχή αλλοδαπών στην αγορά ακινήτων. Το 46,4% των ειδικών εκτιμά ότι οι ξένοι αγοραστές αποτελούν ποσοστό κάτω από το 20% του συνόλου, ενώ το 35,6% πιστεύει ότι ξεπερνούν το 30%. Όμως, σύμφωνα με το 90% των ερωτηθέντων που δραστηριοποιούνται στην Αθήνα, τη Θεσσαλονίκη και σε δημοφιλείς τουριστικούς προορισμούς, το ποσοστό συμμετοχής των αλλοδαπών σε αυτές τις περιοχές υπερβαίνει το 30%, ενώ σε πολλές περιοχές, όπως οι Κυκλάδες, τα Επτάνησα, η Χαλκιδική και η Ερμιονίδα, υπερβαίνει και το 70%. ",https://www.naftemporiki.gr/wp-content/themes/naftemporiki/images/N.PNG,Οι τιμές δείχνουν να εισέρχονται σε φάση επιβράδυνσης των αυξητικών ρυθμών των τελευταίων ετών
https://www.naftemporiki.gr/finance/economy/1947810/enoikia-poioi-dikaioyntai-epistrofi-ton-noemvrio-kritiria-kai-proypotheseis/,Ενοίκια: Ποιοι δικαιούνται επιστροφή τον Νοέμβριο – Κριτήρια και προϋποθέσεις,2025-04-23,07:18:22,Οικονομία & Αγορές                \Οικονομία,"Ραλλού Αλεξοπούλου                                             •

[email protected]","Η αναζήτηση στέγης έχει εξελιχθεί σεπραγματικό «βραχνά» για μία οικογένεια καθώς εκτός από το «γολγοθά» που περνούν μέχρι να βρουν ένα ακίνητο για να στεγαστούν, έχουν να αντιμετωπίσουν και τα υπέρογκα υψηλά ενοίκια. Ένακαθημερινό άγχος για νέους, ζευγάρια και οικογένειες.","Με όχημα το πλεόνασμα – έκπληξη για το 2024,  η κυβέρνηση θέλησε να παράσχει στήριξη στις παραπάνω κατηγορίες πολιτών. Έτσι από φέτος το Νοέμβριο και κάθε χρόνο σε μόνιμη βάση, ένα ενοίκιο – είτε αφορά την κύρια κατοικία είτε τη φοιτητική – θα επιστρέφεται από το κράτος στον τραπεζικό λογαριασμό του ενοικιαστή. Το μέγιστο ποσό επιστροφής για την κύρια κατοικία θα είναι 800 ευρώ, και θα αυξάνεται κατά 50 ευρώ για κάθε εξαρτώμενο παιδί. Για παράδειγμα μία οικογένεια με δύο παιδιά θα έχει επιστροφή έως 900 ευρώ ετησίως. Στην περίπτωση φοιτητικής κατοικίας, το μέγιστο ποσό επιστροφής θα ανέρχεται σε 800 ευρώ, με βάση εισοδηματικά αλλά χωρίς περιουσιακά κριτήρια. Έτσι μία οικογένεια που μπορεί να καταβάλλει ενοίκιο για δύο φοιτητικές κατοικίες τότε θα μπορεί να λάβει επιστροφή έως 1.600 ευρώ. Βασικό κριτήριο για την καταβολή του ποσού είναι τα στοιχεία που δηλώνουν στις φορολογικές δηλώσεις οι δικαιούχοι. Έτσι για φέτος θα ληφθούν υπόψη τα στοιχεία των φετινών φορολογικών δηλώσεων. Όπως τόνισε ο υπουργός Εθνικής Οικονομίας και Οικονομικών Κυριάκος Πιερρακάκης, στόχος είναι τα στοιχεία να αντλούνται αυτόματα μέσω των φορολογικών δηλώσεων. Ωστόσο ίσως για φέτος οι δικαιούχοι να χρειαστεί να υποβάλλουν κάποιας μορφής αίτηση σε σχετική πλατφόρμα. Το ποσό που θα λάβουν οι δικαιούχοι θα αντιστοιχεί στο 1/12 του δηλωθέντος ενοικίου, τόσο για την κύρια όσο και για τη φοιτητική κατοικία. Ακόμα και αν έχει καταβληθεί ενοίκιο για π.χ. για 9 μήνες, η επιστροφή ενοικίου που θα δει ο δικαιούχος στον τραπεζικό του λογαριασμό θα ισούται με το 1/12 των ενοικίων που έχει καταβάλλει μέσα στο έτος. Γι’ αυτό και ο κ. Πιερρακάκης έδωσε ιδιαίτερη έμφαση λέγοντας ότι είναι προς το συμφέρον των πολιτών να δηλώνουν ολόκληρο το μίσθωμα και όχι να αποκρύπτουν μέρος του, «μια πρακτική που, δυστυχώς, ξέρουμε ότι υπάρχει στην αγορά». Είναι χαρακτηριστικό ότι με βάση τα διαθέσιμα στοιχεία, το μέσο ενοίκιο που δηλώνεται για κύρια και φοιτητική κατοικία σε μηνιαία βάση ανέρχεται σε  255 ευρώ, ποσό ιδιαίτερα χαμηλό αν αναλογιστεί κανείς τις τιμές των ενοικίων που υπάρχουν στην αγορά. Τα εισοδηματικά κριτήρια για τους δικαιούχους είναι διευρυμένα και αντιστοιχούν σε αυτά που υπάρχουν για το πρόγραμμα «Σπίτι μου 2». Δηλαδή: Όσον αφορά στα περιουσιακά κριτήρια, για την επιστροφή ενοικίου κύριας κατοικίας ορίζεται το σύνολο της οικογενειακής περιουσίας όπως προσδιορίζεται από τον ΕΝΦΙΑ δεν μπορεί να υπερβαίνει τα 120.000 ευρώ για μονοπρόσωπο νοικοκυριό προσαυξανόμενο κατά 20.000 ευρώ για κάθε επιπλέον μέλος του νοικοκυριού. Για την επιστροφή ενοικίου φοιτητικής κατοικίας δεν υπάρχει περιουσιακό όριο. Σύμφωνα με τις εκτιμήσεις του υπουργείου ως επιλέξιμα θα είναι περίπου το 80% των νοικοκυριών με ενοίκιο, ήτοι περίπου 948.000 νοικοκυριά που αντιστοιχούν σε 1.280.000 φορολογούμενους. Το ετήσιο κόστος του μέτρου εκτιμάται σε περίπου 230 εκατ. ευρώ. ",https://www.naftemporiki.gr/wp-content/themes/naftemporiki/images/N.PNG,Αναλυτικός οδηγός για την επιστροφή ενοικίου
https://www.naftemporiki.gr/politics/1947505/live-oi-anakoinoseis-mitsotaki-gia-ta-metra-stirixis-meta-to-megalo-protogenes-pleonasma/,"Κ. Μητσοτάκης: Επιστρέφουμε στους ενοικιαστές ένα ενοίκιο – 250 ευρώ καθαρά σε 1,5 εκατ. συνταξιούχους και ΑμεΑ κάθε Νοέμβριο",2025-04-22,13:00:38,Πολιτική,,"Την επιστροφή στους ενοικιαστές ενός πλήρους ενοικίου κάθε Νοέμβριο από φέτος ανακοίνωσε ο πρωθυπουργός Κυριάκος Μητσοτάκης, μετά τη δημοσίευση των στοιχείων για τις δημοσιονομικές επιδόσεις της Ελλάδας από την ΕΛΣΤΑΤ και τη Eurostat.","Παράλληλα, ανέφερε ότι, επίσης κάθε Νοέμβριο, θα καταβάλλονται 250 ευρώ καθαρά σε 1,5 εκατ. συνταξιούχους και άτομα με αναπηρία. Επιπλέον, ανακοίνωσε ότι θα κατευθυνθούν 500 εκατ. ευρώ στο Πρόγραμμα Δημοσίων Επενδύσεων για δημόσια έργα και κοινωνικές δράσεις.  Τα μετρά αυτά, σε τρεις κατευθύνσεις, τίθενται σε ισχύ εντός του 2025 και είναι μόνιμα μέτρα, σύμφωνα με όσα ανέφερε ο πρωθυπουργός. Ο κ. Μητσοτάκης τόνισε ότι η συλλογική πρόοδος μετατρέπεται σταδιακά σε ατομική προκοπή και έκανε λόγο για δικαίωση της πολιτικής της κυβέρνησης «που συνδυάζει ανόρθωση της χώρας με κοινωνική φροντίδα, με θεμέλιο τη δημοσιονομική σταθερότητα».  Ο πρωθυπουργός επεσήμανε ότι είναι δομικού χαρακτήρα η πρόοδος στα δημοσιονομικά, με τους πόρους από τη θετική επίδοση της οικονομίας να κατευθύνονται στη στέγαση, τους συνταξιούχους και το Πρόγραμμα Δημοσίων Επενδύσεων. Είπε επίσης ότι στη ΔΕΘ θα γίνει γνωστός ο σχεδιασμός για το 2026. «Όσο αναβαθμίζεται η οικονομία, αναβαθμίζεται και η οικονομική θέση των πολιτών» τόνισε και επεσήμανε πως «παρά τις δυσκολίες, τα καλύτερα έρχονται».  Ακολουθεί ολόκληρο το μήνυμα του πρωθυπουργού Κυριάκου Μητσοτάκη: «Καταρχάς, θα ήθελα και πάλι, με αφορμή τις ημέρες του Πάσχα, να σας ευχηθώ Χριστός Ανέστη, χρόνια πολλά, υγεία και χαρές σε εσάς και στις οικογένειές σας. Τα στοιχεία του Κρατικού Προϋπολογισμού για το 2024, που μόλις ανακοινώθηκαν από την Εurostat και την ΕΛΣΤΑΤ, καταγράφουν μία σημαντική υπεραπόδοση της εθνικής οικονομίας και ένα πλεόνασμα στα δημόσια ταμεία. Κάτι που σημαίνει ότι, με την προσπάθεια όλων, τα πήγαμε πολύ καλύτερα από όσο υπολογίζαμε. Η δυναμική ανάπτυξη μαζί με την αντιμετώπιση της φοροδιαφυγής, αλλά και μια σειρά άλλων διαρθρωτικών μέτρων, έφεραν πρόσθετα έσοδα, πάνω και από τους στόχους που είχαμε θέσει. Κι έτσι, παρά τους αυστηρούς ευρωπαϊκούς δημοσιονομικούς κανόνες, ένα σοβαρό μέρος τους μπορεί, πλέον, να επιστρέψει στους πολίτες. Είχα πει, άλλωστε, ότι αυτός είναι και o στόχος αυτής της κυβέρνησης: η συλλογική πρόοδος να μετατρέπεται, σταδιακά, και σε ατομική προκοπή. H τελευταία εξέλιξη δικαιώνει, ασφαλώς, μία πολιτική που συνδυάζει την ανόρθωση της χώρας με την κοινωνική φροντίδα, με θεμέλιο όμως, πάντα, τη δημοσιονομική σταθερότητα. Είναι η ίδια πολιτική που αναγνωρίζουν και όλοι οι διεθνείς οίκοι, αλλά κι εκείνη που κρατά ακλόνητη την εσωτερική μας σταθερότητα μέσα σε έναν ταραγμένο κόσμο. Ενώ, ταυτόχρονα, μπορεί να παράγει και χειροπιαστά αποτελέσματα, διαψεύδοντας τους δημαγωγούς του μηδενισμού και της μιζέριας. Αυτό συμβαίνει τα τελευταία χρόνια, αυτό επιβεβαιώνεται και τώρα. Τούτη τη φορά, μάλιστα, με πρωτοβουλίες που ενσωματώνουν μία μεγάλη δομική αλλαγή. Γιατί αυτά που θα ανακοινώσω σήμερα θα ισχύσουν μέσα στο 2025, ακριβώς επειδή οφείλονται στην ετήσια θετική πορεία μας. Θα αποτελέσουν, όμως, ταυτόχρονα και μόνιμα μέτρα, όχι έκτακτες και στοχευμένες παρεμβάσεις όπως παλαιότερα. Διότι η πρόοδος στα δημόσια οικονομικά μεγέθη είναι δομικού χαρακτήρα. Κι ακόμα, οι πρωτοβουλίες αυτές θα εφαρμόζονται κατά τρόπο ώστε να ενισχύουν ευρύτερα κοινωνικά στρώματα, κυρίως όμως θα λειτουργούν προσθετικά σε όλα όσα έχουν προηγηθεί: από τις διαδοχικές αναβαθμίσεις της βασικής αμοιβής και τις αυξήσεις σε μισθούς και συντάξεις, μέχρι τις βελτιώσεις στις αποδοχές των ενστόλων, των εργαζόμενων στο ΕΣΥ, αλλά και τις συνεχείς μειώσεις φόρων. Με βάση λοιπόν τα παραπάνω, οι νέοι πόροι από τη θετική επίδοση της οικονομίας θα διατεθούν σε τρεις κατευθύνσεις:  Το οικονομικό επιτελείο θα εξειδικεύσει σε λίγο τις νέες αποφάσεις. Αυτό στο οποίο προσωπικά θα επέμενα είναι η επιλογή της πολιτείας να μεταφέρει στους πολίτες τα κέρδη της συνολικής ανάταξης. Γιατί, όπως σας είπα, γνωρίζω πόσο πράγματι επιβαρύνονται εκείνοι που σήμερα νοικιάζουν σπίτι, αναλώνοντας εκεί ένα μεγάλο μέρος του εισοδήματός τους. Γνωρίζω πόσο δύσκολο είναι ειδικά για τα νέα παιδιά να φύγουν από το σπίτι των γονιών τους και να αποκτήσουν τη δική τους στέγη. Γνωρίζω ακόμη πόσο δοκιμάζονται οι συνταξιούχοι μας και άλλες ευάλωτες κοινωνικές ομάδες, ειδικά αυτοί που λαμβάνουν τις πιο χαμηλές συντάξεις. Αλλά και πόσο σημαντικό είναι οι επενδύσεις να μειώνουν διαρκώς την ανεργία, που αποτελεί τελικά και την πιο σκληρή κοινωνική αδικία. Με εμπιστοσύνη στις δυνατότητες του τόπου και στις ικανότητες της κοινωνίας, είχα κάνει την εκτίμηση ότι οι δυσκολίες μπορούν να ξεπεραστούν και να γίνουν ευκαιρίες. Αυτό αποτυπώνουν και οι νέες πρωτοβουλίες μας, αποδεικνύοντας ότι όσο αναβαθμίζεται η οικονομία της πατρίδας τόσο θα αναβαθμίζεται και η οικονομική θέση του πολίτη, και, μάλιστα, στον αντίστοιχο χρόνο. Γι’ αυτό και θα επαναλάβω ότι οι συγκεκριμένες μόνιμες παρεμβάσεις αφορούν το τρέχον έτος και όχι τον σχεδιασμό του 2026. Αυτός θα ανακοινωθεί κανονικά στην επόμενη Διεθνή Έκθεση Θεσσαλονίκης. Πρόκειται, βέβαια, για πρωτοβουλίες ύψους 1 δισ., με άμεση αναφορά σε βασικά προβλήματα. Είναι, ωστόσο, και θέλω να το τονίσω αυτό, ζυγισμένες και κοστολογημένες, ώστε να τηρείται η αναγκαία δημοσιονομική ισορροπία και οι σχετικές προβλέψεις των ευρωπαϊκών δημοσιονομικών κανόνων. Για να τεκμηριώσουν έτσι ότι η κυβέρνηση νιώθει, φροντίζει και προσπαθεί συνέχεια για μια καλύτερη ζωή, επιδιώκοντας η επιτυχία των αριθμών να γίνεται και ευημερία των πολλών και η συλλογική πρόοδος της Ελλάδας να μεταφράζεται και σε ατομική πρόοδο των Ελλήνων. Μια δέσμευση στην οποία ήμασταν, είμαστε και θα είμαστε πιστοί. Προτεραιότητές μας παραμένουν το συμφέρον της πατρίδας και η αναγέννηση της κοινωνίας. Όχι με ψεύτικα λόγια και ανέξοδα συνθήματα, αλλά με αληθινές πράξεις και ορατές λύσεις, αντιμετωπίζοντας με ρεαλισμό κάθε πρόσκαιρο εμπόδιο, αλλά και με ευθύνη την κάθε ανεύθυνη προπαγάνδα που ανοίγει κερκόπορτες σε νέες περιπέτειες. Βαδίζοντας, δηλαδή, στον δρόμο που χάραξε η κατεύθυνση «το είπαμε, το κάναμε» και έχοντας τη σιγουριά και την αυτοπεποίθηση που επιβάλλει η εποχή, γιατί έχουμε πολλά ακόμη να διεκδικήσουμε και πολλά ακόμη να κατακτήσουμε. Συνεχίζουμε λοιπόν και να είστε βέβαιοι ότι, παρά τις δυσκολίες, τα καλύτερα έρχονται». Υπενθυμίζεται ότι σύμφωνα με τα στοιχεία που ανακοίνωσε η Ελληνική Στατιστική Αρχή αλλά και η Eurostat, το 2024 έκλεισε με πρωτογενές πλεόνασμα 4,8% του ΑΕΠ ή 11,4 δισ. ευρώ έναντι πρόβλεψης για πρωτογενές πλεόνασμα 2,5% του ΑΕΠ με βάση τον προϋπολογισμό του 2025. Παράλληλα, η Ελλάδα μπορεί να παραμένει η χώρα με το υψηλότερο χρέος, ωστόσο καταγράφει ταχεία μείωση καθώς μέσα σε ένα χρόνο μειώθηκε κατά 10,3%. Πιο συγκεκριμένα, το χρέος από 163,9% του ΑΕΠ το 2023, υποχώρησε στο 153,6% του ΑΕΠ το 2024. ",https://www.naftemporiki.gr/wp-content/themes/naftemporiki/images/N.PNG,Μόνιμα μέτρα στήριξης σε 3 κατευθύνσεις ανακοίνωσε ο πρωθυπουργός - Είχε προηγηθεί η δημοσίευση των στοιχείων για τις δημοσιονομικές επιδόσεις της Ελλάδας από την ΕΛΣΤΑΤ και τη Eurostat
https://www.naftemporiki.gr/finance/economy/1945850/schedon-to-43-dyskoleyetai-na-plirosei-enoikio-dosi-daneioy-i-logariasmoys-ti-deichnoyn-ta-stoicheia-tis-elstat-gia-tin-yliki-kai-koinoniki-sterisi/,"Σχεδόν το 43% δυσκολεύεται να πληρώσει ενοίκιο, δόση δανείου ή λογαριασμούς: Τι δείχνουν τα στοιχεία της ΕΛΣΤΑΤ για την υλική και κοινωνική στέρηση",2025-04-16,15:50:59,Οικονομία & Αγορές                \Οικονομία,,"Αύξηση κατά 0,5 ποσοστιαίες μονάδες σε σχέση με το 2023 (13,5%) στο σύνολο του πληθυσμού, παρουίασε η υλική και κοινωνική στέρηση το 2024 (δείκτης «Ευρώπη 2030») όπως προκύπτει από την Έρευνα Εισοδήματος και Συνθηκών Διαβίωσης των Νοικοκυριών (SILC) 2024, που έδωσε στη δημοσιότητα η ΕΛΣΤΑΤ.","Ειδικότερα, το ποσοστό του πληθυσμού που στερείται τουλάχιστον 7 από έναν κατάλογο 13 αγαθών και υπηρεσιών (δηλαδή ο δείκτης που υπολογίζει το “ποσοστό του πληθυσμού με σοβαρές υλικές και κοινωνικές στερήσεις Ευρώπη 2030”) ανέρχεται σε 14%. Από τα στοιχεία της έρευνας προκύπτει μείωση της υλικής και κοινωνικής στέρησης για τα παιδιά ηλικίας 0 – 17 ετών, κατά 1,7 ποσοστιαίες μονάδες το 2024 (13,9%) σε σχέση με το 2023 (15,6%). Όσον αφορά την ηλικιακή ομάδα των ατόμων 65 ετών και άνω, παρατηρείται αύξηση της υλικής και κοινωνικής στέρησης κατά 0,5 ποσοστιαίες μονάδες το 2024 (12,8%) σε σχέση με το 2023 (12,3%). Στις ηλικίες 18 έως 64 ετών παρατηρείται αύξηση της υλικής και κοινωνικής στέρησης κατά 0,9 ποσοστιαίες μονάδες το 2024 (14,4%) σε σχέση με το 2023 (13,5%). Ενδεικτικά των δυσκολιών που βιώνουν πολλά νοικοκυριά είναι και τα στοιχεία που καταγράφουν την ποσοστιαία κατανομή του πληθυσμού με υλικές και κοινωνικές στερήσεις, κατά συνιστώσα στέρησης. Με βάση τα στοιχεία αυτά, διαπιστώνεται κυρίως η οικονομική αδυναμία του πληθυσμού να αντικαταστήσουν τα φθαρμένα έπιπλα (56,5%), να πληρώσουν το ενοίκιο ή δόση δανείου ή πάγιους λογαριασμούς (42,8%), να καλύψουν έκτακτες αλλά αναγκαίες δαπάνες (43,9%) και να πληρώσουν για μια εβδομάδα διακοπών (46,0%). Όπως προκύπτει από τα στοιχεία της ΕΛΣΤΑΤ, το ποσοστό του πληθυσμού που διαβιεί σε κατοικία με στενότητα χώρου ανέρχεται σε 27% για το σύνολο του πληθυσμού, σε 24,5% για τον μη φτωχό πληθυσμό, ενώ για τον φτωχό πληθυσμό σκαρφαλώνει στο 36,9%. Σημειώνεται ότι το ποσοστό του πληθυσμού που διαβιεί σε κατοικία με στενότητα χώρου το 2024 είναι μεγαλύτερο στην περίπτωση της ηλικιακής ομάδας έως και 17 ετών και ανέρχεται σε 40,9% για το σύνολο του πληθυσμού, σε 36,4% για τον μη φτωχό πληθυσμό και σε 56,7% για τον φτωχό πληθυσμό. «Καμπανάκια» χτυπούν τα στοιχεία ιδίως για τις δυσκολίες που αντιμετωπίζουν τα φτωχότερα τμήματα πληθυσμού. Ενδεικτικά, σύμφωνα με την ΕΛΣΤΑΤ: naftemporiki.gr ",https://www.naftemporiki.gr/wp-content/themes/naftemporiki/images/N.PNG,Το 46% δεν μπορούσε να αντέξει οικονομικά μία εβδομάδα διακοπών το περασμένο έτος - Το 27% μένει σε κατοικία με στενότητα χώρου
https://www.naftemporiki.gr/finance/economy/1941648/paratiritirio-geoaxis-ekrixi-sta-enoikia-grafeion-stin-attiki-mesi-anodos-655-se-vathos-dekaetias/,"Παρατηρητήριο GEOAXIS: «Έκρηξη» στα ενοίκια γραφείων στην Αττική – Μέση άνοδος 65,5% σε βάθος δεκαετίας",2025-04-05,19:12:32,Οικονομία & Αγορές                \Οικονομία,,"Η πορεία των μισθωμάτων (Market Rents) παλαιών γραφείων στην Αττική το 1ο τρίμηνο 2025 καταγράφει αύξηση, σε σχέση με ένα χρόνο πριν.","Ειδικότερα σύμφωνα με το GEOAXIS «Παρατηρητήριο – Γραφεία στην Αττική» που δημοσιοποιήθηκε σήμερα και στις 6 περιοχές μελέτης διαπιστώθηκε αύξηση στα ζητούμενα ενοίκια, ενώ σε βάθος δεκαετίας τα στοιχεία δείχνουν την εντυπωσιακή μέση άνοδο 65,5%. Τα παλαιά γραφεία υπερβαίνουν το 90% του αποθέματος την ώρα που τα (λίγα) νεόδμητα ενεργειακά πιστοποιημένα κτίρια καταγράφουν πάνω από διπλάσια μισθώματα, μέχρι και 35 ευρώ/τμ/μήνα, δίχως στο νούμερο αυτό να υπολογίζονται οι κοινόχρηστες δαπάνες. Σύμφωνα με την ιστορική βάση δεδομένων που διατηρεί η Geoaxis για την εξέλιξη των αξιών των γραφειακών χώρων στην Αττική, έρευνες που έχουν διενεργηθεί αλλά και σχετικές ημερίδες που έχουν πραγματοποιηθεί από το RICS και το ΕΛΙΕ για την πορεία της κτηματαγοράς, στην αγορά επαγγελματικών ακινήτων (γραφείων) τα τελευταία χρόνια καταγράφονται: -Εξαιρετικά περιορισμένο απόθεμα και μεγάλη ζήτηση για σύγχρονα, υψηλής ποιότητας, πράσινα γραφεία, ανεξάρτητα θέσης, που καταγράφουν ενοίκια μέχρι και 35 ευρώ/τμ/μήνα, -Απουσία ξένων κεφαλαίων που σχετίζεται κυρίως με το μέγεθος του διαθέσιμου προϊόντος και το δύσκαμπτο πλαίσιο της αγοράς, -Συνεχιζόμενη ανάκαμψη αξιών Βορείων Προαστείων (Μαρούσι-Κηφισιά), -Σημαντική αύξηση νεόδμητου αποθέματος στα Βόρεια (Noval, PwC, ΤΕΕ) τα επόμενα χρόνια, -Πλασάρισμα του Πειραιά, ως τοποθεσία πιθανής εγκατάστασης νέων γραφείων λόγω μετρό και νέων αναπτύξεων, -Αυξανόμενος αριθμός παλαιών γραφείων που μετατρέπονται σε διαμερίσματα στο κέντρο της Αθήνας καθώς η χρήση Airbnb αποδεικνύεται προς ώρας ως προσφορότερη, ενώ και το πρόγραμμα χρυσής visa ευνοεί την μετατροπή, -Σχετική αύξηση ζήτησης για ανακαινισμένα γραφεία προβολής στο κέντρο, με παράλληλη στροφή μικρομεσαίων επιχειρήσεων προς μικρότερη και φθηνότερη επαγγελματική στέγη σε αποκεντρωμένες θέσεις, -Αυξημένη προσφορά και ιδιαίτερα χαμηλές τιμές σε παλαιών προδιαγραφών οριζόντιες ιδιοκτησίες σε δευτερεύουσες θέσεις, -Παγιοποίηση ανοίγματος ψαλίδας μεταξύ ΑΑΑ γραφείων και γραφείων χαμηλής ποιότητας ή σε δευτερεύουσες θέσεις, -Συνεχιζόμενη αύξηση κόστους κατασκευής / χρηματοδότησης και επιφυλακτικότητα ως προς την ανάπτυξη νέων επενδυτικών σχεδίων μικρής κλίμακας. Σήμερα, η αγορά γραφείων χαρακτηρίζεται από τρεις διαφορετικές ταχύτητες. Ταχύτητα πρώτη: Ποιοτικά, σύγχρονα, πράσινα γραφεία, σχεδόν ανεξάρτητα θέσης, συγκεντρώνουν πολύ υψηλή ζήτηση και ενοίκια που μπορεί να ξεφύγουν μέχρι και 35 ευρώ/τμ/μήνα και αποδόσεις γύρω στο 6,0%. Ταχύτητα Δεύτερη: Παλαιά, ανακαινισμένα γραφεία στο Κολωνάκι και σε κεντρικούς οδικούς άξονες, σημειώνουν αξιοσημείωτη ανθεκτικότητα και μισθωτικές αξίες περί τις 20 – 25 ευρώ/τμ/μήνα με αποδόσεις 7%. Ταχύτητα Τρίτη: Παλαιότερα ή μη ανακαινισμένα γραφεία που δεν μπορούν να ενοικιαστούν ούτε προς 10-15 ευρώ/τμ/μήνα σε δευτερεύουσες θέσεις στο κέντρο της Αθήνας, με αποδόσεις περί το 7,5%. Οι διαφορετικές αυτές ταχύτητες αναμένεται ότι θα συνεχιστούν για το υπόλοιπο 2025/2026 εφόσον δεν φαίνεται να ανακάμπτει η πραγματική οικονομία που θα βοηθούσε τις χιλιάδες των μικρομεσαίων επιχειρήσεων και ελεύθερων επαγγελματιών να αναπτυχθούν και να απορροφήσουν αρχικά το απόθεμα των γραφείων μη υψηλών προδιαγραφών. Η έρευνα αγοράς πραγματοποιήθηκε με επί τόπου συλλογή στοιχείων μέσω αυτοψιών που διενεργήσαμε καθώς και μέσω αγγελιών που δημοσιεύθηκαν σε εφημερίδες και στο διαδίκτυο, για έξι πρωτεύουσες αγορές γραφείων (prime office markets), στο διάστημα του Α’ τριμήνου 2025. Ως περιοχές μελέτης ορίστηκαν οι εξής: -Λ. Κηφισίας -Σύνταγμα -Λ. Συγγρού -Λ. Μεσογείων -Κολωνάκι -Λ. Βουλιαγμένης Πηγή: ΑΜΠΕ ",https://www.naftemporiki.gr/wp-content/themes/naftemporiki/images/N.PNG,"Σήμερα, η αγορά γραφείων χαρακτηρίζεται από τρεις διαφορετικές ταχύτητες"
https://www.naftemporiki.gr/finance/economy/1914080/th-mpakas-sti-n-to-473-ton-sympoliton-mas-zoyn-se-noikokyria-me-ofeiles-se-enoikio-i-logariasmoys-deko/,"Θ. Μπάκας στη «Ν»: Το 47,3% των συμπολιτών μας ζουν σε νοικοκυριά με οφειλές σε ενοίκιο ή λογαριασμούς ΔΕΚΟ",2025-02-14,16:31:43,Οικονομία & Αγορές                \Οικονομία,,"Στην τηλεόραση της Ναυτεμπορικής και την εκπομπή Rush Hour, με τον Τάκη Σπηλιόπουλο, μίλησε ο πρόεδρος του Πανελλαδικού Δικτύου e-REAL ESTATES, Θεμιστοκλής Μπάκας.","«Έχουμε επίσημε στοιχεία από την Eurostat, για το 2023, που αναφέρουν ότι το 47,3% των συμπολιτών μας ζουν σε νοικοκυριά – περίπου ένας στους δύο Έλληνες – που είτε οφείλουν το ενοίκιο είτε τους λογαριασμούς ΔΕΚΟ. Ο μέσος όρος στην Ευρώπη είναι στο 9,3%. Η δεύτερη χώρα στη λίστα είναι η Βουλγαρία με 18,8%. Επομένως ακόμη και από τον δεύτερο στη λίστα της Eurostat, έχουμε διπλάσιο ποσοστό, μάλλον 2,5 φορές πάνω από τον δεύτερο στη λίστα, που στην ουσία οι συμπολίτες μας διαμένουν σε νοικοκυριά που υπάρχουν οφειλές σχετικά με τη στέγαση», ανάφερε ο κ. Μπάκας.  «Το 55% των συμπολιτών μας άνω των 65 ετών δαπανούν πάνω από το 40% του εισοδήματος για το κόστος στέγασης. Όταν ο μέσος όρος στην Ευρώπη είναι 22%.Πραγματικά αυτό που αποτυπώνεται πλέον στις έρευνες δεν είναι κάτι που δεν το γνωρίζαμε δηλαδή ακόμα και ο κεντρικός τραπεζίτης αναφέρει ότι πλέον το κόστος στέγασης στην Ελλάδα είτε για ενοίκιο είτε πρόκειται για αγορά κατοικίας είναι δυσανάλογο με τα εισοδήματά μας», πρόσθεσε. ",https://www.naftemporiki.gr/wp-content/themes/naftemporiki/images/N.PNG,Αναλυτικά όσα είπε στο Naftemporiki TV ο κ. Μπάκας
https://www.naftemporiki.gr/society/1884415/rnd-otan-to-enoikio-gia-54-t-m-stin-ellada-eftase-sta-780-eyro/,"RND:  Όταν το ενοίκιο για 54 τ.μ. στην Ελλάδα, έφτασε στα 780 ευρώ…",2025-01-16,18:06:02,Κοινωνία,,"«Όταν η Εύη Αγγελοπούλου νοίκιαζε το διαμέρισμά της στο Γκάζι πριν από έξι χρόνια, πλήρωνε 420 ευρώ ενοίκιο. Από τότε ο εκμισθωτής της ανέβασε το νοίκι τρεις φορές. Σήμερα της ζητάει 780 ευρώ για ένα διαμέρισμα 54 τ.μ. Η 35χρονη δασκάλα, που βγάζει μεικτά 1.480 ευρώ τον μήνα, δεν έχει να δώσει τόσα λεφτά – και γι’ αυτό θα επιστρέψει στο παιδικό δωμάτιο του πατρικού της», γράφει ο ανταποκριτής τουΓερμανικού Δημοσιογραφικού Δικτύου (RND)στηνΑθήνα, Γκερντ Χέλερ, σε ρεπορτάζ του για τη στεγαστική κρίση στηνΕλλάδα, αλλά και για τις τιμές των ενοικίων που έχουν εκτοξευτεί στα ύψη.","Αυτή είναι η πραγματικότητα που αντιμετωπίζουν «πολλές Ελληνίδες και Έλληνες», συνεχίζει ο δημοσιογράφος. «Άνθρωποι που έχουν περάσει τα 30 συνεχίζουν να ζουν με τους γονείς τους, επειδή δεν μπορούν να βρουν κανένα οικονομικά προσιτό διαμέρισμα. Σύμφωνα με τα στοιχεία της Τράπεζας της Ελλάδας οι τιμές των κατοικιών στην Αττική έχουν ανέβει κατά 88% από το 2017 – και κατά 69% κατά μέσο όρο σε ολόκληρη τη χώρα – με τις τιμές των ενοικίων να ακολουθούν. Το ελληνικό μεσιτικό portal “Spitogatos” αναφέρει πως από το 2019 τα ενοίκια έχουν ανέβει στη χώρα κατά 35%. Σε περιοχές της Αθήνας η τιμή ανά τετραγωνικό μέτρο φτάνει ή και ξεπερνάει τα 20 ευρώ, ενώ και σε εργατικά προάστια, όπως το Πέραμα, ένα διαμέρισμα 80 τ.μ. έχει ενοίκιο γύρω στα 600 ευρώ». Την ίδια στιγμή «ο κατώτατος μισθός στην Ελλάδα βρίσκεται στα 830 ευρώ μεικτά και ο μέσος μηνιαίος μισθός ενός εργαζομένου είναι στα 1.325 ευρώ», συνεχίζει το RND. Και κάπως έτσι, όπως επισημαίνουν και τα σχετικά στοιχεία της Eurostat, «οι άνθρωποι στην Ελλάδα αναγκάζονται να καταβάλλουν το 35,2% του εισοδήματός τους για τη στέγασή τους, περισσότερο από οπουδήποτε αλλού στην  ΕΕ – ο ευρωπαϊκός μέσος όρος τοποθετείται στο 19,7%, ενώ το συγκεκριμένο ποσοστό στη Γερμανία φτάνει στο 25% και στην Αυστρία στο 20%». Μέσα στα τελευταία χρόνια ήταν πολλοί οι παράγοντες που επιδείνωσαν την κατάσταση και εκτόξευσαν τα ενοίκια έτι περαιτέρω – όπως μεταξύ άλλων η περιορισμένη οικοδόμηση νέων ακινήτων κατά τη διάρκεια της κρίσης. Επιπλέον, σημαντικό πρόβλημα αποτελούν και οι πολλές συμβάσεις βραχυχρόνιας μίσθωσης: «στην Ελλάδα το περασμένο καλοκαίρι προσφέρθηκαν σε πλατφόρμες όπως η Airbnb 232.841 ακίνητα ως τουριστικά καταλύματα», επισημαίνει ο Γκερντ Χέλερ. Εξίσου μεγάλο ζήτημα αποτελούν ταυτοχρόνως και τα χιλιάδες ακίνητα που παραμένουν άδεια, ιδίως στον χώρο της πρωτεύουσας. Όλα αυτά ασκούν σημαντική πίεση στην κυβέρνηση, «καθώς η στεγαστική κρίση έχει τεράστιες επιπτώσεις και στο δημογραφικό. Πολλά νέα ζευγάρια διστάζουν να ξεκινήσουν τη δική τους οικογένεια, επειδή δεν βρίσκουν ένα διαμέρισμα που να μπορούν να το αντέξουν οικονομικά. Και αυτό έχει αρνητικές συνέπειες στον ρυθμό γεννήσεων της χώρας, που ήδη από τη δεκαετία του 1980 ακολουθεί πτωτική τάση. Το 2023 καταγράφηκαν στη χώρα 128.100 θάνατοι και μόλις 71.500 γεννήσεις. Από το 2011 έως σήμερα ο πληθυσμός της Ελλάδας έχει μειωθεί από τα 11,1 στα 10,4 εκατομμύρια. Μάλιστα, ο ΟΟΣΑ εκτιμά πως η μείωση των γεννήσεων αποτελεί πραγματικό κίνδυνο για το οικονομικό και κοινωνικό μέλλον της χώρας. Και το 2050 πάνω από το 35% του πληθυσμού θα είναι άνω των 65 ετών», καταλήγει το γερμανικό μέσο. Πηγή:  Deutsche Welle ",https://www.naftemporiki.gr/wp-content/themes/naftemporiki/images/N.PNG,"Ο γερμανικός Τύπος γράφει για τη στεγαστική κρίση και τα υψηλά ενοίκια στην Ελλάδα - Οι Έλληνες καταβάλουν το 35,2% του εισοδήματός τους για τη στέγασή τους, το υψηλότερο στην ΕΕ"
https://www.naftemporiki.gr/society/1847463/kriti-ena-spiti-poy-prokalese-oyres-poio-itan-to-enoikio-kai-pos-epilechthike-o-enoikiastis/,Κρήτη: Ένα σπίτι που προκάλεσε «ουρές» – Ποιο ήταν το ενοίκιο και πώς επιλέχθηκε ο ενοικιαστής,2024-12-05,15:33:57,Κοινωνία,,«Βάλαμε την αγγελία στις 7 το απόγευμα και δύο λεπτά αργότερα ξεκίνησαν να παίρνουν τηλέφωνα. Το τελευταίο τηλέφωνο έγινε στις 03:30 το βράδυ».,"Σπιτονοικοκύρης στην Κρήτη, αποφάσισε να νοικιάσει τριάρι σε «φυσιολογική» τιμή-σε σχέση με τις εξωφρενικά ενοίκια που ζητούνται στην αγορά- και σχηματίστηκαν ουρές από τους ενδιαφερόμενους. Κάποιοι μάλιστα επιχείρησαν να τον δελεάσουν, προσφέροντάς του μπροστά τα ενοίκια ενός χρόνου Το διαμέρισμα των τριών δωματίων του τρίτου ορόφου, στην περιοχή του Κατσαμπά στο Ηράκλειο της Κρήτης, δινόταν αντί ενοικίου 400ευρώ. Ο ιδιοκτήτης του διαμερίσματος που ασχολείται με τουριστικά επαγγέλματα μίλησε στην ΕΡΤ  για τον χαμό που έγινε από το επόμενο λεπτό που ανέβηκε η αγγελία στο διαδίκτυο. Όπως είπε, το σπίτι είναι 85 τ.μ. ρετιρέ μιας τριώροφης πολυκατοικίας ηλικίας περίπου 20 ετών και πήρε την απόφαση να το νοικιάσει με 400 ευρώ γιατί «τόσο αξίζει», όπως είπε. «Είναι ένα κανονικό σπιτάκι, αυτή είναι η τιμή του που έπρεπε να νοικιαστεί, μια λογική τιμή ανέφερε αρχικά και πρόσθεσε: «Με πήρανε και μεσίτες μετά τηλέφωνο, αλλά δεν δέχθηκα να βάλω κάποιον. Ο μόνος που μας βοήθησε ήταν μια φίλη μας, γιατί εγώ και η γυναίκα μου δεν έχουμε social media». Με πήραν πολλά τηλέφωνα και ξεκίνησα να βάζω ραντεβού από τη 13:30 μέχρι τις 16:30. Όταν έφτασα στη 13:00 αντίκρισα μια εικόνα με περίπου 70 άτομα από κάτω. Η γειτονιά νόμιζε ότι είχαμε κηδεία, γιατί αυτό το πράγμα συνεχίστηκε μέχρι τις 19:30 που έφυγα τελικά. Το σπίτι το είδαν περίπου 100 διαφορετικές οικογένειες». Eν τέλει τράβηξε κλήρο για την οικογένεια που θα το πάρει, ενώ ο ίδιος δεν εκμεταλλεύθηκε το γεγονός της «υπερπροσφοράς». Νοίκιασε το σπίτι στη τιμή που ζητούσε εξ αρχής, και μάλιστα χωρίς να ζητήσει εγγύηση. «Επειδή μας ήταν δύσκολο να διαλέξουμε επιλέξαμε τέσσερις οικογένειες που κρίναμε εμείς ότι το είχανε πιο πολύ ανάγκη και τους καλέσαμε στο σπίτι την επόμενη ημέρα. Ηρθαν, κάναμε κλήρωση με… καλαμάκια και το κέρδισε τελικά μια οικογένεια που νομίζω ότι το είχε πιο πολύ ανάγκη από όλους». Για την οικογένεια που τελικά πήρε το σπίτι, ο ιδιοκτήτης ανέφερε: «Είναι μια οικογένεια με δύο παιδάκια, δύο δίδυμα. Το τραγικό είναι πως τέσσερα χρόνια η οικογένεια ζούσε ξεχωριστά. Ο πατέρας με το ένα παιδί στο πατρικό του και η μητέρα με το άλλο παιδί στο πατρικό της γιατί δεν είχαν σπίτι. Και το προηγούμενο σπίτι που είχαν ήταν μια γκαρσονιέρα και τα παιδιά κοιμόντουσαν στον καναπέ». ",https://www.naftemporiki.gr/wp-content/themes/naftemporiki/images/N.PNG,Το διαμέρισμα «κέρδισε» οικογένεια με δίδυμα που μέχρι τώρα ζούσαν ξεχωριστά γιατί δεν είχαν σπίτι
https://www.naftemporiki.gr/kosmos/1845454/notios-livanosektopismenoi-gia-deyteri-fora-i-chezmpolach-echei-pei-oti-tha-toys-kalypsei-ta-enoikia/,Νότιος Λίβανος: Εκτοπισμένοι για δεύτερη φορά – Η Χεζμπολάχ λέει ότι θα τους καλύψει τα ενοίκια,2024-12-03,23:03:16,Κόσμος,,"Εγκαταλείπουν ξανά τα σπίτια τους, δεκάδες οικογένειες που επέστρεψαν την προηγούμενη εβδομάδα στα χωριά τους σε παραμεθόριες περιοχές του νοτίου Λιβάνου, μετά την εκεχειρία μεταξύ της Χεζμπολάχ και του Ισραήλ, καθώς συνεχίζονται οι παραβιάσεις της συμφωνηθείσας κατάπαυσης του πυρός.","«Μάζεψα τα πράγματα, πήρα τα παιδιά και επέστρεψα στο σπίτι που ενοικίαζα στο όρος Λίβανος», είπε στο Γερμανικό Πρακτορείο Ειδήσεων (dpa) ο Χατζ Αμπού Μοχάμεντ, ο οποίος εγκατέλειψε το χωριό του κοντά στην Τύρο. Δεκάδες αυτοκίνητα στον αυτοκινητόδρομο που διασχίζει το νότιο τμήμα της χώρας ήταν φορτωμένα με στρώματα και κάθε λογής υπάρχοντα, καθώς εκτοπισμένοι αναζητούσαν ασφαλή καταφύγια βορειότερα. Τη νύχτα της Δευτέρας, το Ισραήλ εξαπέλυσε μπαράζ βομβαρδισμών, σκοτώνοντας εννέα ανθρώπους, κατηγορώντας μαχητές της Χεζμπολάχ για παραβίαση της εκεχειρίας. Οι δύο πλευρές αλληλοκατηγορούνται επανειλημμένως για παραβίαση της εκεχειρίας από την Τετάρτη, όταν τέθηκε σε ισχύ. Παρά τη συμφωνία για κατάπαυση του πυρός, οι ισραηλινές ένοπλες δυνάμεις (IDF) έχουν εξαπολύσει αεροπορικές και χερσαίες επιθέσεις εναντίον διαφόρων περιοχών του Λιβάνου, επικαλούμενες πάντα παραβιάσεις της εκεχειρίας από το σιιτικό κίνημα. «Επιβιώσαμε στον πόλεμο, αλλά δεν θέλω να χάσω τα παιδιά μου. Τρομοκρατήθηκαν χθες το βράδυ, όταν άκουσαν ξανά βομβαρδισμούς», λέει ο Αμπού Μοχάμεντ. «Δεν μας ενδιαφέρει ποιος ξεκίνησε τις παραβιάσεις (της εκεχειρίας). Μας ενδιαφέρει μόνο να ζήσουμε ειρηνικά», λέει η Φάτιμα, η οποία επίσης αναχώρησε οικογενειακώς με προορισμό ένα χωριό στο όρος Λίβανος. Η Χεζμπολάχ έχει υποσχεθεί πως θα στηρίξει τους εκτοπισμένους, καλύπτοντας το κόστος ενοικίου για έναν χρόνο. Δεσμεύτηκε επίσης πως θα ξαναχτίσει τα κατεστραμμένα σπίτια και θα τα επιπλώσει. «Ναι, η Χεζμπολάχ βοηθάει πολύ και είμαστε ευγνώμονες. Πιστεύω όμως ότι αυτό που θέλουμε πρωτίστως είναι να επιστρέψουν οι οικογένειες στα χωριά μας και να ζήσουμε ειρηνικά», λέει η Ζεϊνάμπ από τη Γαζία, μια πόλη νότια της Σιδώνας. Πηγή: ΑΜΠΕ . ",https://www.naftemporiki.gr/wp-content/themes/naftemporiki/images/N.PNG,"Οι συνεχείς παραβιάσεις της εκεχειρίας από Ισραήλ και Χεζμπολάχ, τους αναγκάζουν να βγουν πάλι στην «προσφυγιά»"
https://www.naftemporiki.gr/politics/1790289/ta-enoikia-toy-kasselaki-ta-paketa-mpainten-gia-ellines-to-flert-toy-kritikoy-kai-ena-anthektiko-elliniko-fetich/,"Τα ενοίκια του Κασσελάκη, τα «πακέτα Μπάιντεν» για Έλληνες, το φλερτ του Κρητικού και ένα ανθεκτικό ελληνικό φετίχ",2024-10-09,06:48:00,Πολιτική,,Η Σύνοδος για την Ουκρανία,"«Περνάνε καλά και αυτό βγαίνει προς τα έξω». Εκεί στον ΣΥΡΙΖΑ θυμίζουν τσακωμένο θίασο, που όμως το έχει βάλει σκοπό να φροντίζει καθημερινά για την ψυχαγωγία μας. Στο νεότερο επεισόδιο του σίριαλ περιμένουμε να δούμε εάν θα αποκλείσουν από τις εσωκομματικές εκλογές τον έκπτωτο πρόεδρο, που χθες υπέγραφε εξώδικα ως σκέτο πρόεδρος, εξοργισμένος γιατί διέρρευσε κάτι που είχε προγραμματιστεί ούτως ή άλλως να δημοσιοποιηθεί. Επόμενο βήμα ο εισαγγελέας; Θα δείξει. «Αν τον διαγράψουν θα εκλέξουμε και το σακάκι του», μας απείλησε η Θεοδώρα Τζάκρη, αλλά δεν είναι η γκαρνταρόμπα του που κλέβει την παράσταση. Το πόθεν έσχες του αποκάλυψε επενδύσεις σε μετοχές και αμοιβαία κεφάλαια, περιορισμένες σχετικά τραπεζικές καταθέσεις και μία σημαντική πηγή ρευστού: τα ενοίκια. 70.000 δολάρια εισέπραξε από αυτά μέσα στο 2023. Καθόλου άσχημα. Στο public servant μπορεί να προσθέσει και το εισοδηματίας. Πιο ψύχραιμος όλων, εν τω μεταξύ, με χαμηλούς, συμβιβαστικούς τόνους και συγκρατημένες μόνο αιχμές εμφανίζεται… ο Παύλος Πολάκης. Το ζήσαμε και αυτό. Σαφώς πιο πολιτισμένο το κλίμα στο ΠΑΣΟΚ, εκτός και εάν τα αίματα ανάψουν ξαφνικά στο debate. Νίκος Ανδρουλάκης και Χάρης Δούκας το ήθελαν αμφότεροι, για τους δικούς του λόγους ο καθένας, αλλά δεν έβρισκαν το πότε. Πέμπτη την ώρα που όλοι θα βλέπουν τον αγώνα της Εθνικής με την Αγγλία; Ή Παρασκευή – μία μέρα που παραδοσιακά αποφεύγεται για debate, αφού αν γίνει το λάθος δεν μένει και πολύ χρόνος να το διορθώσεις; Να έχεις συμφωνήσει τους όρους και να μην βρίσκεις ημέρα… Και ενώ η κεντροαριστερά δίνει τις μάχες της, ο πρωθυπουργός πηγαίνει ταξίδι να συζητήσει για τα πεδία των μαχών. Αναχωρεί σήμερα για το Ντουμπρόβνικ, για να συμμετάσχει στη Σύνοδο Κορυφής Ουκρανίας – χωρών Νοτιοανατολικής Ευρώπης. Να θυμίσουμε ότι η πρώτη τέτοια συνάντηση σε επίπεδο ηγετών – με συμμετοχή ηγετών των Δυτικών Βαλκανίων και ευρωπαϊκών κρατών-μελών της περιοχής – είχε πραγματοποιηθεί με πρωτοβουλία του Κυριάκου Μητσοτάκη στην Αθήνα τον Αύγουστο του 2023, όταν για πρώτη φορά επισκέφθηκε την Ελλάδα ο Πρόεδρος της Ουκρανίας Βολοντιμίρ Ζελένσκι. Ήταν πρώτη φορά που οι ηγέτες των Δυτικών Βαλκανίων συνάντησαν τους Προέδρους της Ουκρανίας και της Μολδαβίας. Η συνάντηση των Αθηνών είχε εστιαστεί στη διεύρυνση και το ευρωπαϊκό μέλλον της περιοχής, ενώ είχε εκπέμψει ισχυρό μήνυμα στήριξης της Ουκρανίας και της ευρωατλαντικής προοπτικής και ακόμα ισχυρότερο μήνυμα ότι ο δρόμος αυτός για ολόκληρη την περιοχή περνά μέσ΄από την Αθήνα. Στη νέα Σύνοδο αναμένεται να συμμετάσχουν οι Πρόεδροι της Ουκρανίας, της Σλοβακίας, του Μαυροβουνίου, του Κοσόβου, οι Πρωθυπουργοί της Βουλγαρίας, της Ρουμανίας, της Αλβανίας, της Βοσνίας και Ερζεγοβίνης, της Βόρειας Μακεδονίας, οι υπουργοί Εξωτερικών της Σερβίας και της Τουρκίας, καθώς και η Επίτροπος της Κροατίας στην Ε.Ε. Για να περάσουμε στα του επιχειρείν, ακόμα μία ελληνική εταιρεία ετοιμάζεται να αξιοποιήσει το πρόγραμμα φορολογικών ελαφρύνσεων της αμερικανικής κυβέρνησης, προκειμένου να ενισχύσει τη θέση της στην πολλά υποσχόμενη αγορά των ΗΠΑ. Ο λόγος αυτήν τη φορά για τη Flexopack, εταιρεία πλαστικών της οικογένειας Γκινοσάτη, η οποία ανακοίνωσε την πρόθεση κατασκευής παραγωγικών/βιομηχανικών εγκαταστάσεων στη Πενσυλβάνια. Το κόστος της επένδυσης υπολογίζεται σε 33 εκατ. ευρώ. Η εισηγμένη έχει ήδη λάβει έγκριση για την είσπραξη κατ’ αρχήν επιχορήγησης 500.000 δολαρίων, ενώ λίαν συντόμως θα υποβάλλει αίτημα ένταξης στα προγράμματα «Manufacturing Tax Credit» και «Rail Freight Assistance», προκειμένου να λάβει έξτρα επιχορήγηση. Πρόκειται για τα γνωστά «πακέτα Μπάιντεν», τα οποία έχουν θεσπιστεί για την προσέλκυση επενδύσεων και τη στήριξη της αμερικανικής βιομηχανίας. Και ενώ κάποιοι φλερτάρουν με τις αμερικανικές επιδοτήσεις, άλλοι φλερτάρουν τα εγχώρια success stories.
Η ταχύτητα διεύρυνσης της δυναµικής της ΑΝΕ∆ΗΚ Κρητικός τα τελευταία χρόνια και η πρόβλεψη για τζίρο φέτος που φλερτάρει µε τα 800 εκατ. ευρώ στρέφουν πάνω της τους προβολείς εν δυνάµει επενδυτών. Η φήµη στην αγορά θέλει ένα εκ των γνωστών funds να προσεγγίζει την αλυσίδα µε στόχο την απόκτηση -για αρχή- µειοψηφικής συµµετοχής. Mπορεί το όλο φλερτ να παραµείνει σε πλατωνικό επίπεδο, εκτός εάν το momentum έχει αλλάξει για τους τρεις βασικούς µετόχους της αλυσίδας. Mπορεί τα ποσοστά στις πωλήσεις αυτοκινήτων να πηγαίνουν καλά, αν και τον Αύγουστο η αγορά έκανε «βουτιά», ωστόσο η κοσμοσυρροή στην Έκθεση Αυτοκινήτου που πραγματοποιείται αυτές τις ημέρες στην Αθήνα δεν έχει προηγούμενο. Είναι γνωστό ότι το αυτοκίνητο είναι φετίχ για τον Έλληνα. Επίσης γνωστό ότι η τσέπη είναι άδεια. Όπως όμως προκύπτει από τις αντιπροσωπείες των αυτοκινήτων που βρίσκονται στην Έκθεση πάρα πολλοί δεν πήγαν απλώς να χαζέψουν νέα μοντέλα, αλλά να δουν από κοντά το αυτοκίνητο που θέλουν να αγοράσουν το αμέσως επόμενο διάστημα. Οι άνθρωποι του κλάδου μιλούν για περισσότερους από 25.000 επισκέπτες σε ένα Σαββατοκύριακο και ανατρέχουν σε προ κρίσης χρονιές, ίσως στο μακρινό 2007, για να θυμηθούν ανάλογη προσέλευση σε έκθεση αυτοκινήτου. ",https://www.naftemporiki.gr/wp-content/themes/naftemporiki/images/N.PNG,"Ακόμα μία ελληνική εταιρεία γοητεύτηκε από τα πακέτα Μπάιντεν, ενώ ένα γνωστό fund φλερτάρει τον Κρητικό. Όλα αυτά την ώρα που στον ΣΥΡΙΖΑ μετρούν... λεφτά."
https://www.naftemporiki.gr/finance/economy/1748031/pos-tha-anoixoyn-kleista-diamerismata-kai-tha-meiothoyn-ta-enoikia-to-schedio/,Πώς θα ανοίξουν κλειστά διαμερίσματα και θα μειωθούν τα ενοίκια – Το σχέδιο,2024-08-24,08:54:16,Οικονομία & Αγορές                \Οικονομία,,"Η στεγαστική κρίση – δηλαδή η εκτίναξη των ενοικίων στα ύψη και η έλλειψη προσφοράς κατοικιών – είναι ένα από τα ζητήματα από τα οποία περιμένουμε να ακούσουμε ανακοινώσεις από τον πρωθυπουργό, Κυριάκο Μητσοτάκη, στη ΔΕΘ.","Στο οικονομικό επιτελείο βάζουν τις τελευταίες πινιελιές σε ένα πακέτο παρεμβάσεων που έχει ως στόχο την αύξηση της προσφερόμενης προς ενοικίαση στέγης και, μέσω αυτής, την υποχώρηση των τιμών, ώστε να καταστεί η απόκτηση στέγης προσιτή για τα νοικοκυριά. Σύμφωνα με πληροφορίες του ΑΠΕ – ΜΠΕ θα επιδιωχθεί να επιτευχθεί αυτός ο στόχος μέσα από πολυεπίπεδες λύσεις και όχι από μία μόνο παρέμβαση. Σε γενικές γραμμές, στόχος είναι να ανοίξουν κλειστά διαμερίσματα, τα οποία είτε είναι ανενεργά από επιλογή είτε βρίσκονται σε κακή κατάσταση και δεν μπορούν να μισθωθούν. Παράλληλα, θα επιδιωχθεί να αποθαρρυνθούν οι ιδιοκτήτες από το να προσφέρουν τα διαμερίσματά τους στη βραχυχρόνια μίσθωση και να τα επιστρέψουν στην αγορά της μακροχρόνιας μίσθωσης. Ο πρώτος στόχος εκτιμάται ότι μπορεί να επιτευχθεί με τη θέσπιση κινήτρων και αντικινήτρων για τα κλειστά διαμερίσματα. Ήδη, μάλιστα, ξεκινά από την ΑΑΔΕ η καταγραφή τους, προκειμένου να υπάρξει σαφής εικόνα ως προς τον αριθμό τους, καθώς οι εκτιμήσεις διαφέρουν. Άλλοι κάνουν λόγο για 200.000 ακίνητα, ενώ άλλοι για 600.000. Επίσης, θα επιδιωχθεί να υπάρξει σαφής εικόνα για την κατάσταση κάθε ακινήτου, ώστε ανάλογα να αποφασιστούν οι όποιες παρεμβάσεις. 20 εκατομμύρια Ευρωπαίοι χωρίς στέγη – Πώς θα αντιμετωπιστεί η νέα μεγάλη κρίση  Εκτιμάται επίσης ότι θα βελτιωθεί η προσφορά κατοικίας και από την υλοποίηση της απόφασης για αύξηση του ορίου για τη χορήγηση της Golden Visa από τις 250.000 ευρώ που είναι σήμερα, στις 800.000 ευρώ. Το μέτρο θα τεθεί σε εφαρμογή από την 1η Σεπτεμβρίου. Από την άλλη πλευρά, η Πανελλήνια Ομοσπονδία Ιδιοκτητών Ακινήτων (ΠΟΜΙΔΑ) θεωρεί ότι θα πρέπει να δοθούν κίνητρα και όχι τιμωρητικά αντικίνητρα, όπως ο αυξημένος ΕΝΦΙΑ για τα κλειστά διαμερίσματα. Σύμφωνα με τα σενάρια που συγκεντρώνει το ΑΠΕ – ΜΠΕ οι παρεμβάσεις της κυβέρνησης θα κινηθούν, εκτός των άλλων, στους εξής έξι άξονες: 1. Κλειστά διαμερίσματα: Στην κυβέρνηση θεωρούν ότι υπάρχει ένα τεράστιο απόθεμα ανενεργών ακινήτων, τα οποία υπό προϋποθέσεις μπορούν να επηρεάσουν την προσφορά κατοικίας στην αγορά. Η διαδικασία αξιοποίησής τους θα ξεκινήσει με την καταγραφή των χαρακτηριστικών τους, όπως η τοποθεσία και η κατάσταση, για να εξεταστεί πώς μπορούν να αξιοποιηθούν περισσότερο. 2. Βραχυχρόνιες μισθώσεις: Θα έρθουν αλλαγές στη λειτουργία της αγοράς, με παρεμβάσεις κυρίως φορολογικού χαρακτήρα και αυξημένους συντελεστές. Επίσης, είναι πιθανό να τεθεί όριο, ανάλογα με την περιοχή, για την εκμίσθωση ακινήτων ή ένας συνδυασμός των δύο. 3. Μητρώο ακινήτων: Εξετάζεται η δημιουργία πλατφόρμας για τη δημόσια ανάρτηση στοιχείων ακινήτων, ώστε να ενισχυθεί η διαφάνεια στην αγορά. Η πλατφόρμα θα περιλαμβάνει πληροφορίες για τις τιμές πώλησης και ενοικίασης, με στόχο την καταπολέμηση της φοροδιαφυγής και την παροχή καλύτερης πληροφόρησης στο κοινό. 4. «Σπίτι μου ΙΙ»: Η κυβέρνηση αναμένει έγκριση από τις Βρυξέλλες για την ένταξη του δεύτερου σταδίου του προγράμματος «Σπίτι μου» στο Ταμείο Ανάκαμψης. Το νέο στάδιο του προγράμματος, με προϋπολογισμό 2 δισ. ευρώ (εκ των οποίων τα 1,7 δισ. ευρώ από κοινοτικούς πόρους), θα περιλαμβάνει αλλαγές στα ηλικιακά και εισοδηματικά κριτήρια, καθώς και στις προϋποθέσεις για την αξία και την ηλικία των ακινήτων. 5. «Κοινωνική Αντιπαροχή»: Το πρόγραμμα θα παρέχει κατοικίες με χαμηλό ενοίκιο από την αδρανή περιουσία του Δημοσίου. Σχεδιάζεται η κατασκευή περισσότερων από 2.500 κατοικιών για πολίτες έως 39 ετών, με δυνατότητα αγοράς μετά από μια συγκεκριμένη χρονική περίοδο. 6. Ανακαινίζω-Νοικιάζω: Το πρόγραμμα θα ενισχυθεί με αύξηση της επιδότησης για εργασίες επισκευής σε κλειστά διαμερίσματα, ώστε να εισέλθουν στην αγορά ενοικίασης. Οι εν λόγω πρωτοβουλίες αναμένεται να συμβάλουν στην επίλυση των προβλημάτων της αγοράς ακινήτων, ενισχύοντας την προσβασιμότητα για τους πολίτες και προσφέροντας λύσεις στη στεγαστική κρίση που πλήττει πολλούς στην Ελλάδα. ",https://www.naftemporiki.gr/wp-content/themes/naftemporiki/images/N.PNG,6 παρεμβάσεις αναμένονται για την ενίσχυση της προσφοράς των διαμερισμάτων
https://www.naftemporiki.gr/finance/economy/1600851/akriva-enoikia-pos-tha-vreite-fthinotera-spitia/,Ακριβά ενοίκια: Πώς θα βρείτε φθηνότερα σπίτια,2024-02-26,17:00:29,Οικονομία & Αγορές                \Οικονομία,,"Τα κλειστά ακίνητα, η γραφειοκρατία και η λύση της συγκατοίκησης","Ανοδική είναι η τροχιά των τιμών στις νεόδμητες κατοικίες. Πέρα από την υπερβάλλουσα ζήτηση σε σχέση με την προσφορά που τροφοδοτεί το «ράλι», εξακολουθεί να καταγράφεται αύξηση στις τιμές των οικοδομικών υλικών. Μιλώντας στην εκπομπή «On Politics» του Naftemporiki TV με τον Φίλιππο Φιλιππακόπουλο, η μεσίτρια Άννα Μωκάκου δήλωσε ότι σήμερα, το κόστος κατασκευής ανέρχεται σε 1.700 με 2.000 ευρώ το τετραγωνικό, ενώ το δομήσιμο οικόπεδο είναι στα 1.000 ευρώ. Συνεπώς, λαμβάνοντας υπόψη και το κέρδος του κατασκευαστή, το κόστος φτάνει τις 4.000 ευρώ. Είπε επίσης ότι ο κόσμος στρέφεται και σε νέες κατασκευές, διότι μέσα σε 5-7 χρόνια, όλα τα κτήρια θα πρέπει να είναι «πράσινα».  Ανέφερε, δε, ότι οι τιμές στην αγορά ακινήτων δεν πρόκειται να πέσουν τους επόμενους μήνες, αλλά θα σταματήσουν να ανεβαίνουν με τον φρενήρη ρυθμό των προηγούμενων ετών. Σημείωσε επιπλέον ότι «περάσαμε μια 10ετή κρίση και έπρεπε να γίνει αυτή η διόρθωση», ενώ στάθηκε στα μειωμένα διαθέσιμα ακίνητα. Πάντως, όπως τόνισε, παρά τις ανατιμήσεις, η αγορά δεν έχει φτάσει στα επίπεδα του 2008. Σημείωσε, ωστόσο, ότι στο μεταξύ δεν υπήρξε σοβαρή στεγαστική πολιτική. Ερωτηθείσα για τα κλειστά ακίνητα, είπε ότι πολλά από αυτά έχουν περάσει σε funds που δεν μπορούν για γραφειοκρατικούς και νομικούς λόγους να τα διαθέσουν εκ νέου στην αγορά. «Αν κατάφερνε κάποιος να λύσει το πρόβλημα της γραφειοκρατίας, θα μπορούσε να λύσει και το πρόβλημα της στέγασης σε μεγάλο βαθμό» σημείωσε. Υπογράμμισε, πάντως, ότι θα πρέπει να υπάρξει μέριμνα και να μην βγουν άνθρωποι στον δρόμο. Στάθηκε επίσης στην ανάγκη ανακαίνισης των φοιτητικών εστιών. «Αλλά για να είμαστε αντικειμενικοί πρέπει κι εμείς να γίνουμε λίγο πιο ευέλικτοι» σημείωσε και αναφέρθηκε στη λύση της συγκατοίκησης για τους νεότερους ανθρώπους. «Σε όλες τις μεγάλες πρωτεύουσες, πολλοί άνθρωποι που ξεκινούν τη φοιτητική ή την εργασιακή τους ζωή, μέχρι να στρώσουν τα πράγματα, επιλέγουν αυτή τη λύση. Ίσως θα ήταν και η πιο άμεση λύση γιατί όλα τα υπόλοιπα θα πάρουν χρόνο δυστυχώς» συμπλήρωσε. Σε ό,τι αφορά τα ενοίκια, χαρακτήρισε δραματική την κατάσταση, καθώς δεν υπάρχει διαθεσιμότητα σε σπίτια με κόστος μέχρι 700 ευρώ. Επεσήμανε, δε, ότι δεν «βλέπει» άμεση λύση, εκτιμώντας ότι θα συναντάμε το ζήτημα για 2-3 χρόνια αν δεν ληφθούν άμεσα μέτρα. «Η κυβέρνηση θα πρέπει να διαθέσει κλειστά ακίνητα του Δημοσίου, να δώσει φορολογικό κίνητρο» σημείωσε, επεσήμανε ωστόσο ότι δεν υπάρχουν μαγικές λύσεις. Είπε επιπλέον ότι οι πολίτες θα πρέπει να γίνουν πιο ευρηματικοί και να προσαρμοστούν στην κατάσταση, επεκτείνοντας τις περιοχές στις οποίες αναζητούν διαμερίσματα. ",https://www.naftemporiki.gr/wp-content/themes/naftemporiki/images/N.PNG,"Η μεσίτρια, Άννα Μωκάκου μιλάει στο κανάλι της Ναυτεμπορικής"
https://www.naftemporiki.gr/politics/1588086/mitotakis-sto-tiktok-i-skliri-alitheia-gia-ta-enoikia/,Μητοτάκης στο TikTok: Η σκληρή αλήθεια για τα ενοίκια,2024-02-11,21:26:39,Πολιτική,,,"Με «πολύ απλά λόγια για το τι συμβαίνει, γιατί συμβαίνει και τι μπορούμε να κάνουμε;» ο πρωθυπουργός Κυριάκος Μητσοτάκης μέσα από ένα νέο βίντεο που ανήρτησε στην πλατφόρμα Tik Tok, αναφέρεται στο μεγάλο πρόβλημα των ενοικίων και ουσιαστικά στα μέτρα που λαμβάνει η κυβέρνηση για την αντιμετώπιση της στεγαστικής κρίσης, Όπως λέει, στην Ελλάδα έχουμε το πλεονέκτημα ότι 7/10 Έλληνες κατοικούν στο δικό τους σπίτι αλλά 3/10 είναι υποχρεωμένοι να πληρώνουν ενοίκιο. Επισημαίνει ότι για πολλά χρόνια στη διάρκεια της κρίσης οι τιμές των ακινήτων και των ενοικίων ήταν «παγωμένες». «Ως αποτέλεσμα όμως της οικονομικής ανάπτυξης, είδαμε μία απότομη αύξηση στις αξίες των ακινήτων και μία πολύ απότομη αύξηση στα ενοίκια» σημειώνει. Ο πρωθυπουργός υπογραμμίζει πως παρά που ο κατώτατος μισθός έχει αυξηθεί κατά 20%, τα ενοίκια έχουν αυξηθεί περισσότερο κι έτσι όσοι αναγκάζονται να νοικιάζουν διαθέτουν ένα μεγάλο κομμάτι του μισθού τους στο ενοίκιο «και αυτό είναι πρόβλημα». Το αποτέλεσμα είναι πως πολλοί νέοι αναγκάζονται να μένουν με τους γονείς τους μέχρι τα 30 και τα 35 τους χρόνια, επισημαίνει. Η σκληρή αλήθεια για τα ενοίκια❗️ ♬ original sound – Kyriakos Mitsotakis  Στη συνέχεια ο πρωθυπουργός εξηγεί γιατί συμβαίνει αυτό με τα ενοίκια; Όπως λέει, και στην αγορά των ενοικίων λειτουργεί ο κανόνας της προσφοράς και της ζήτησης, και η ζήτηση για ενοίκια είναι πολύ μεγαλύτερη από την προσφορά. Αναλύει όμως και τους λόγους για τους οποίους η προσφορά των σπιτιών προς ενοικίαση είναι σήμερα χαμηλή: Ένας λόγος είναι ότι εκατοντάδες χιλιάδες σπίτια παραμένουν κλειστά, κυρίως παλιά μη επισκευασμένα διαμερίσματα, δεύτερον ότι πολλά διαμερίσματα κατευθύνονται σήμερα προς το AirBnB κι ένας ακόμη, η Golden Visa που έπαιξε το ρόλο της ανεβάζοντας τις τιμές σε πολλές περιοχές, ειδικά της Αττικής. «Τι κάνουμε;», εξηγεί στη συνέχεια ο πρωθυπουργός. «Βοηθάμε τους ιδιοκτήτες να ανοίξουν τα κλειστά τους σπίτια και διαμερίσματα μέσα από προγράμματα όπως το “Ανακαινίζω-Εξοικονομώ” και το “Ανακαινίζω-Ενοικιάζω”, αλλά και μέσα από γενναίες φορολογικές εκπτώσεις οι οποίες μπορεί να φθάσουν μέχρι και 16.000 ευρώ για την επισκευή σπιτιού, δίνουμε κίνητρα σε ιδιοκτήτες να επισκευάσουν τα κλειστά τους σπίτια. Πόσα είναι αυτά; Εκτιμούμε ότι είναι 770.000. Δεύτερον: Το δημόσιο έχει οικόπεδα αλλά και κτήρια τα οποία κάθονται. Αυτά σε συνεργασία με τον ιδιωτικό τομέα μπορούμε να τα αξιοποιήσουμε. Ο θεσμός της “Κοινωνικής Αντιπαροχής”. Θα φτιάξουμε καινούργια σπίτια, ένα κομμάτι θα το αξιοποιήσουν οι κατασκευαστές, ένα δεύτερο κομμάτι θα διατεθεί προς ενοικίαση με χαμηλά ενοίκια. Τρίτον: Πήραμε ήδη μέτρα και βάλαμε περιορισμούς στη βραχυχρόνια μίσθωση, δηλαδή στο AirBnB και αυξήσαμε τα όρια της Golden Visa. Και εφόσον χρειαστεί θα κάνουμε και περισσότερα σε αυτή την κατεύθυνση», λέει ο πρωθυπουργός. Επισημαίνει όμως ότι «ταυτόχρονα πρέπει να βοηθήσουμε τους ανθρώπους που θέλουν να αποκτήσουν το δικό τους σπίτι, και αυτό ακριβώς κάνει το πρόγραμμα “Σπίτι μου”». Εξηγεί ότι ουσιαστικά επιδοτείται το στεγαστικό δάνειο νέων ανθρώπων και δίνει στοιχεία για το πρόγραμμα «Σπίτι μου» έως σήμερα. Στη συνέχεια ο πρωθυπουργός αναφέρεται σε αυτά τα οποία ήδη γίνονται, όπως τονίζει, και μπορεί να μην είναι πολύ γνωστά. Κάνει αναφορά στο επίδομα ενοικίου μέσω ΟΠΕΚΑ, στην αύξηση του επιδόματος φοιτητικής στέγης, αλλά και την κατασκευή πολλών νέων φοιτητικών κατοικιών. Προσθέτει ότι «μέσα στα επόμενα τρία χρόνια θα έχουμε αποκτήσει υπερσύγχρονες φοιτητικές εστίες για 8.000 φοιτητές». «Οπότε λύθηκε το πρόβλημα;» διερωτάται. «Όχι, είναι πολύ μεγάλο για να λυθεί από τη μια στιγμή στην άλλη», απαντά ο πρωθυπουργός τονίζοντας ότι απασχολεί και πολλές άλλες ευρωπαϊκές χώρες. «Σας διαβεβαιώνω όμως ότι θα εξακολουθούμε να κάνουμε ό,τι μπορούμε για να περιορίσουμε τις επιπτώσεις του», καταλήγει ο πρωθυπουργός. ",https://www.naftemporiki.gr/wp-content/themes/naftemporiki/images/N.PNG,Ο πρωθυπουργός εξηγεί τις αιτίες του προβλήματος και παρουσιάζει τα μέτρα της κυβέρνησης
https://www.naftemporiki.gr/finance/economy/1559231/epaggelmatika-akinita-parateinetai-gia-enan-chrono-to-plafon-3-stis-ayxiseis-ta-enoikia/,Επαγγελματικά ακίνητα: Παρατείνεται για έναν χρόνο το πλαφόν 3% στις αυξήσεις τα ενοίκια,2024-01-01,19:48:29,Οικονομία & Αγορές                \Οικονομία,"Ραλλού Αλεξοπούλου                                             •

[email protected]",Η αντίδραση της ΠΟΜΙΔΑ,"Συνεχίζεται και το 2024 η επιβολή ανώτατου ορίου στις αναπροσαρμογές μισθωμάτων την ώρα που στην κατοικία τα ενοίκια αυξάνονται συνεχώς. Δημοσιεύθηκε στο ΦΕΚ ο νόμος του υπουργείου Ανάπτυξης μεταξύ των οποίων περιλαμβάνεται η διάταξη που προβλέπει ότι αύξηση έως 3% σε σχέση με το 2023 στις εμπορικές μισθώσεις ακινήτων από την 1η Ιανουαρίου 2024. Ανάλογο πλαφόν είχε εφαρμοστεί και φέτος, αλλά και το 2022. Η χρονική επέκταση του πλαφόν στις αυξήσεις ενοικίων έγινε με το επιχείρημα της προστασίας των επαγγελματικών μισθωμάτων από την μεγάλη αύξηση του πληθωρισμού. Μέσω της ΠΟΜΙΔΑ οι ιδιοκτήτες υποστηρίζουν πως «η ρύθμιση αυτή είναι μια απαράδεκτη παρέμβαση αντικοινωνικού χαρακτήρα αφού στρέφεται εναντίον της μικρής και μεσαίας ιδιοκτησίας, μονομερής και χωρίς κανένα αντίβαρο υπέρ της, όπως η αναγκαία πλέον μείωση της φορολογίας των μισθωμάτων, ενώ ταυτόχρονα αφήνει ανενόχλητη τη μεγάλη ιδιοκτησία και το Δημόσιο!». Θεωρούν δε ότι το πλαφόν στις αυξήσεις των ενοικίων και η αναγκαστική παράταση της διάρκειας των μισθώσεων αυτών επαναφέρει από το παράθυρο το “Ενοικιοστάσιο”, που ίσχυσε επί δεκαετίες στη χώρα. Υπενθυμίζεται ότι από τη ρύθμιση αυτή εξαιρούνται οι μισθώσεις με εκμισθωτή: α) Ανώνυμες Εταιρείας Επενδύσεων Ακίνητης Περιουσίας, β) εταιρείες που ανήκουν σε Οργανισμούς Εναλλακτικών Επενδύσεων, γ) επιχειρήσεις εκμετάλλευσης εμπορικού κέντρου, επιφανείας τουλάχιστον 15.000 τ.μ. δ) εταιρείες που ανήκουν κατά 100% στο Δημόσιο, και στις θυγατρικές εταιρείες τους. Με εγκύκλιο που εξέδωσε η ΠΟΜΙΔΑ απαντά στα συχνότερα ερωτήματα που τίθενται από ιδιοκτήτες επαγγελματικών ακινήτων όλης της χώρας σχετικά με τη ρύθμιση αυτή. Τα 3 συχνότερα ερωτήματα  είναι τα εξής: 1.Ποιες κατηγορίες μισθώσεις εξαιρεί ο ίδιος ο νόμος από την εφαρμογή της; Από τη ρύθμιση αυτή εξαιρούνται οι μισθώσεις με εκμισθωτή: α) Ανώνυμες Εταιρείας Επενδύσεων Ακίνητης Περιουσίας, β) εταιρείες που ανήκουν σε Οργανισμούς Εναλλακτικών Επενδύσεων, γ) επιχειρήσεις εκμετάλλευσης εμπορικού κέντρου, επιφανείας τουλάχιστον 15.000 τ.μ. δ) εταιρείες που ανήκουν κατά 100% στο Δημόσιο, και στις θυγατρικές εταιρείες τους. 2. Σε ποιες περιπτώσεις ο εκμισθωτής θα μπορούσε να ζητήσει δικαστικώς τη μη εφαρμογή της ρύθμισης και τη συμφωνημένη αναπροσαρμογή του μισθώματος; Όπως γίνεται δεκτό από τη νομολογία, η αναπροσαρμογή του μισθώματος με την συνδρομή του άρθρου 288 ΑΚ, δηλαδή σύμφωνα με τις αρχές της καλής πίστης είναι σε κάθε περίπτωση επιτρεπτή. Ωστόσο, η περίπτωση που θα μπορούσε κατά την άποψή μας να διεκδικηθεί δικαστικώς υψηλότερη συμβατική αύξηση μισθώματος συνίσταται μόνο αν σε μια επαγγελματική μίσθωση το μίσθωμα είχε παραμείνει επί σειρά ετών αμετάβλητο, οπότε η αδιάκριτη εφαρμογή της διάταξης σε βάρος του εκμισθωτή μιας τέτοιας μίσθωσης καταλήγει να είναι ιδιαίτερα επαχθής και καταχρηστική, και ως εκ τούτου μπορεί να διεκδικηθεί δικαστικά τουλάχιστον η συμφωνημένη αναπροσαρμογή. Περαιτέρω κατά την άποψή μας, μπορεί ο εκμισθωτής να ζητήσει και να λάβει αυξημένο μίσθωμα σε σχέση με το καταβαλλόμενο κατά ποσοστό μεγαλύτερο του 3% χωρίς μάλιστα δικαστική απόφαση στις εξής περιπτώσεις: *Αν σε μια επαγγελματική μίσθωση συμφωνήθηκε κατά την έναρξή της, πόσο θα είναι το κανονικό μίσθωμα, πλην όμως για διευκόλυνση του μισθωτή κατά την αρχική εγκατάστασή του στο μίσθιο και την κατάλληλη διαμόρφωσή του από αυτόν, με ειδική γραπτή συμφωνία καθορίστηκε χαμηλό αρχικό μίσθωμα για ένα μικρό και μόνον διάστημα, μετά από το οποίο συμφωνήθηκε ότι θα ισχύσει το κανονικό (αγοραίο), σημαντικά μεγαλύτερο, μίσθωμα. *Όταν λήξει η συμβατική ή η τυχόν μεγαλύτερη νόμιμη διάρκεια μιας επαγγελματικής μίσθωσης, ο περιορισμός του 3% δεν μπορεί να αφορά το μίσθωμα της νέας μίσθωση που θα συμφωνηθεί ελεύθερα μεταξύ των συμβαλλομένων. Αν θεωρήσουμε ότι ισχύει το αντίθετο, τότε ο εκμισθωτής ακινήτου με παλαιό και πολύ χαμηλό μίσθωμα δεν θα έχει άλλη λύση παρά να εξώσει τον υπάρχοντα μισθωτή του προκειμένου να το εκμισθώσει σε τρίτον με απολύτως ελεύθερο μίσθωμα, οπότε η διάταξη αυτή θα βλάψει τελικά αντί να προστατεύσει τους μισθωτές! 3. Αν οι συμβαλλόμενοι συμφωνήσουν από κοινού σε καταβολή αύξησης σε υψηλότερο ποσοστό, πως κατοχυρώνεται ο εκμισθωτής ότι ο ενοικιαστής δεν θα αλλάξει γνώμη και ζητήσει να του επιστραφεί η να συμψηφιστεί το υπερβαλλόντως καταβληθέν ποσό; Η διάταξη περί του «πλαφόν» 3%  αποτελεί χαρακτηριστικό παράδειγμα νομικού κανόνα «ενδοτικού δικαίου», και όχι «δημόσιας τάξης». Η διάταξη αυτή δεν έχει καμιά σχέση με το αλήστου μνήμης «θεμιτό μίσθωμα» των μισθώσεων κατοικιών του 1978, η υπέρβαση του οποίου αποτελούσε και ποινικό αδίκημα!. Για να είναι έγκυρη και δεσμευτική και για τα δύο μέρη μια τέτοια συμφωνία, θα πρέπει κατά την άποψή μας να υπάρχουν τα εξής χαρακτηριστικά: * Να υπάρχει έγγραφη συμφωνία στην οποία να αναφέρεται ότι οι συμβαλλόμενοι τελούν εν γνώσει της ύπαρξης του περιορισμού αυτού και ότι ο μισθωτής παραιτείται από το δικαίωμα της διεκδίκησης επιστροφής κάθε ποσού που υπερβαίνει το 3%. * Η συμφωνία αυτή να είναι μεταγενέστερη από την ημέρα δημοσίευσης της παραπάνω διάταξης που αφορά το οικείο ημερολογιακό έτος. Η βεβαιότητα της μεταγενέστερης χρονολογίας της συμφωνίας αυτής σήμερα εξασφαλίζεται αυτόματα είτε μέσω της ανάρτησης των πληροφοριακών στοιχείων της στην εφαρμογή Μισθώσεων της ΑΑΔΕ, είτε με ρητή αναφορά στο έγγραφο της επίμαχης ισχύουσας διάταξης (Αρ. Νόμου, άρθρο, παράγραφος, ΦΕΚ). * Και στις δύο περιπτώσεις, η σχετική συμφωνία είναι απόλυτα νόμιμη και απρόσβλητη, γιατί ως γνωστόν, η βεβαιωμένα μεταγενέστερη παραίτηση από κάθε είδους δικαιώματα στις μισθώσεις αυτές είναι έγκυρη αν συμπεριλαμβάνεται σε έγγραφο βεβαίας χρονολογίας. * Σε κάθε περίπτωση, άποψή μας είναι ότι μετά τη δήλωση στην φορολογία εισοδήματος του ανωτέρω ποσού από τον εκμισθωτή, είναι εντελώς ανεπιεικές να γίνει δεκτό αίτημα του ενοικιαστή για επιστροφή κάθε ποσού που υπερβαίνει το πλαφόν του 3%, δεδομένου του γεγονότος ότι η Εφορία καταλογίζει φόρο επί του δηλωθέντος μισθώματος, ακόμα κι αν αυτό υπερβαίνει το προβλεπόμενο από την παραπάνω διάταξη, χωρίς στη συνέχεια να έχει ο φορολογούμενος ιδιοκτήτης ουσιαστική και αποτελεσματική δυνατότητα να διεκδικήσει την διαφορά του αναλογούντος φόρου που του καταλογίστηκε. ",https://www.naftemporiki.gr/wp-content/themes/naftemporiki/images/N.PNG,Ποιοι εξαιρούνται - Αντιδράσεις και οδηγίες από την ΠΟΜΙΔΑ
https://www.naftemporiki.gr/finance/world/1551421/toyrkia-i-kentriki-trapezitis-den-mporoyse-na-plirosei-ta-akriva-enoikia-kai-menei-me-toys-goneis-tis/,"Τουρκία: Η κεντρική τραπεζίτης, δεν μπορούσε να πληρώσει τα ακριβά ενοίκια και μένει με τους γονείς της",2023-12-18,16:22:50,Οικονομία & Αγορές                \Διεθνή,,Στο ίδιο σπίτι με τουςγονείς,"Η εικόνα που έχουμε συνήθως για τους υψηλά ιστάμενους αξιωματούχους κάθε χώρας είναι ότι τουλάχιστον τα οικονομικά τους βρίσκονται πάντα σε πολύ καλή κατάσταση. Θα ήταν αδιανόητο λοιπόν να σκεφτεί κανείς ότι ο διοικητής της Κεντρικής Τράπεζας μιας χώρας θα είχε δυσκολία να βρει σπίτι επειδή τα ενοίκια είναι υπερβολικά υψηλά! Και όμως αυτό ακριβώς φαίνεται ότι συνέβη στην περίπτωση της Χαφιζέ Γκαγιέ Ερκάν, επικεφαλής της Τράπεζας της Τουρκίας που από τον περασμένο Ιούνιο, μετά τις προεδρικές και βουλευτικές εκλογές που έφεραν και πάλι τον Ερντογάν στη εξουσία, μετακόμισε από τις ΗΠΑ και ανέλαβε τη θέση της επικεφαλής της Κεντρικής Τράπεζας της Τουρκίας. Είναι η πρώτη γυναίκα στην ιστορία της Τουρκίας που καταλαμβάνει αυτή τη θέση. Μια θέση υψηλού ρίσκου για μια 44χρονη γυναίκα απόφοιτο του Πρίνστον με δεκάχρονη θητεία στην Goldman Sachs και σε άλλες υψηλές θέσεις στην Wall Street. Και όμως η Ερκάν μαζί με το σύζυγό της δεν μπόρεσαν να βρουν να νοικιάσουν σπίτι για να μείνουν σε μια λογική τιμή  «Είναι τρομερά ακριβά τα  ενοίκια στην Κωνσταντινούπολη. Είναι πιο ακριβά και από το Μανχάταν! Και έτσι, συμφωνήσαμε με τους γονείς μου και μένουμε μαζί τους» είπε η επικεφαλής της Κεντρικής Τράπεζας της Τουρκίας σε μια αποκαλυπτική στη συνέντευξη που παραχώρησε στο διευθυντή της εφημερίδας Χουριέτ, Αχμέτ Χακάν. Μίλησε για όλα, για την κατάσταση της οικονομίας, την ακρίβεια και τα μέτρα λιτότητας που εφαρμόζει το οικονομικό επιτελείο της κυβέρνησης υπό τον Μεχμέτ Σισμέκ και για τις προσδοκίες της στο μέλλον. «Η ζώνη των Τούρκων πολιτών είναι ήδη αρκετά σφιγμένη» παραδέχτηκε αναφερόμενη στα μέτρα λιτότητας που έχουν αρχίσει να εφαρμόζονται με κύριο πρόβλημα τον πληθωρισμό και φυσικά την ακρίβεια. «Διεξάγουμε μια αποφασιστική μάχη με τον πληθωρισμό. Αυτή τη στιγμή προχωράμε στο πλαίσιο μιας συγκεκριμένης πολιτικής με συγκεκριμένα βήματα. Ως αποτέλεσμα αυτών των βημάτων, βλέπουμε κάποια μείωση της ακρίβειας σε προϊόντα όπως τα αυτοκίνητα, τα λευκά είδη και τα έπιπλα, τα οποία επηρεάζονται περισσότερο από τη νομισματική πολιτική. Και αναμένουμε ότι αυτό θα εξαπλωθεί γενικότερα από το πρώτο τρίμηνο του 2024.» Η επικεφαλής της Κεντρικής Τράπεζας της Τουρκίας είπε ότι στόχος της κυβέρνησης είναι στο τέλος του 2025 ο πληθωρισμός να μειωθεί στο 14% και σε μονοψήφιο αριθμό από το 2026. Τα ενοίκια όμως είναι ένα εντελώς διαφορετικό πρόβλημα με τη δική τους δυναμική. «Βλέπουμε ότι η αύξηση των τιμών στα ενοίκια επιβραδύνεται. Χρειαζόμαστε όμως χρόνο ώστε τα ενοίκια να υποχωρήσουν» είπε, ενώ για το ειδικό πρόβλημα των ανεξέλεγκτων ενοικίων, στις μητροπολιτικές πόλεις, όπως η Κωνσταντινούπολη, η Ερκάν δεν είχε συγκεκριμένη λύση. Όντως, το θέμα είναι περίπλοκο. Σε μια οικονομία ελεύθερης αγοράς αλλά με περιορισμένο σύστημα ελέγχου και με τεράστια συσσώρευση πληθυσμού στις μεγάλες πόλεις, άρα και ζήτηση κατοικίας, λίγα μπορούν να γίνουν. Για να κατευνάσει κάπως την κατάσταση η τουρκική κυβέρνηση περιόρισε τις αυξήσεις των ενοικίων στο 25%  αλλά αυτό είχε ως αποτέλεσμα οι ιδιοκτήτες να εξαναγκάζουν τους ενοικιαστές σε έξωση με διάφορους δόλιους τρόπους για να ορίσουν υψηλότερα ενοίκια στους νέους ενοικιαστές. «Όταν υπάρχει έλλειψη προσφοράς και φθηνή χρηματοδότηση οι ισορροπίες μπορεί να διαταραχθούν,» παραδέχτηκε η Ερκάν τονίζοντας ότι το σημαντικότερο πρόβλημα  είναι η έλλειψη κοινωνικής κατοικίας. «Ένα άτομο δεν πρέπει να έχει 10 σπίτια, 10 άτομα πρέπει να έχουν από ένα σπίτι,» είπε η Χαφιζέ Γκαγιπέ Ερκάν στον διευθυντή της Χουριέτ. Πηγή: Deutsche Welle ",https://www.naftemporiki.gr/wp-content/themes/naftemporiki/images/N.PNG,"Για το ρόβλημα των ανεξέλεγκτων ενοικίων, στις μητροπολιτικές πόλεις, όπως η Κωνσταντινούπολη, η Χαφιζέ Ερκάν παραδέχεται ότι δεν έχει  συγκεκριμένη λύση"
https://www.naftemporiki.gr/finance/world/1541166/vryxelles-ayxisi-sta-enoikia-ton-monimon-katoikon-logo-tis-ypsilis-sygkentrosis-katalymaton-airbnb/,Βρυξέλλες: Αύξηση στα ενοίκια των μόνιμων κατοίκων λόγω της υψηλής συγκέντρωσης καταλυμάτων Airbnb,2023-11-27,20:19:06,Οικονομία & Αγορές                \Διεθνή,,,"Έρευνα του Ελεύθερου Πανεπιστημίου Βρυξελλών, VUB, έδειξαν ότι η υψηλή συγκέντρωση καταλυμάτων στην πλατφόρμα Airbnb σε ορισμένες γειτονιές των Βρυξελλών συνδέεται με τη σημαντική αύξηση των μέσων ενοικίων μακροπρόθεσμων συμβολαίων. Για να αποδείξουν την επίδραση της Airbnb στην αγορά ενοικίων, οι ερευνητές του Πανεπιστημίου VUB μελέτησαν δεδομένα από το 2015 ως το 2020, στις γειτονιές των Βρυξελλών με την υψηλότερη συγκέντρωση καταλυμάτων βραχυχρόνιας ενοικίασης. Τα ευρήματά τους δείχνουν άμεση συσχέτιση μεταξύ του αριθμού των ακινήτων στην πλατφόρμα Airbnb και των τιμών που πληρώνουν οι ντόπιοι ενοικιαστές. Τα καταλύματα Airbnb συγκεντρώνονται περισσότερο στο τουριστικό κέντρο των Βρυξελλών, στην ευρωπαϊκή συνοικία (Σουμάν και Λεοπόλντ Παρκ) και στους δήμους Ιξέλ και Σεν-Ζιλ. Το μηνιαίο ενοίκιο ανά δωμάτιο αυξήθηκε από 365 ευρώ το 2016 σε 460 ευρώ το 2018 και το 2020 εν μέσω πανδημίας, μειώθηκε στα 428 ευρώ. Έχει καταγραφεί ότι για κάθε κατάλυμα Airbnb ανά 100 νοικοκυριά υπάρχει μέση αύξηση 1,6% στην τοπική αγορά ενοικίασης. Με ορισμένες γειτονιές στο κέντρο των Βρυξελλών να μετρούν πυκνότητες Airbnb πάνω από 20, ο σωρευτικός αντίκτυπος στην τοπική κατοικία είναι σημαντικός. Η πληθωριστική επίδραση που παρατηρείται στις Βρυξέλλες είναι σύμφωνη με παρόμοιες μελέτες που πραγματοποιήθηκαν στο εξωτερικό, επισημαίνουν οι ερευνητές του VUB. Όπως και σε άλλες μεγάλες πόλεις, έτσι και στις Βρυξέλλες, υπάρχει αξιοσημείωτη αύξηση των ιδιοκτητών που προτιμούν την επικερδή αγορά βραχείας διαμονής Airbnb από τα μακροπρόθεσμα συμβόλαια. Τα αποτελέσματα είναι ιδιαίτερα ανησυχητικά για τις αρχές των Βρυξελλών, καθώς παρατηρείται ότι ορισμένοι ιδιοκτήτες ακινήτων χρησιμοποιούν την Airbnb ως επιχειρηματικό εγχείρημα και όχι ως «πρόσθετο περιστασιακό εισόδημα». Οι «Brussels Times» σημειώνουν ότι την περασμένη εβδομάδα ένα ολόκληρο κτίριο με παράνομα τουριστικά καταλύματα σφραγίστηκε κοντά στη Grand Place, καθώς ο ιδιοκτήτης έχει αρκετά ακίνητα στο ιστορικό κέντρο τα οποία προσέφερε επαγγελματικά στην Airbnb, χωρίς την απαραίτητη γραφειοκρατία. Τον περασμένο μήνα, οι αρχές της πόλης κέρδισαν μια νομική μάχη για τις προτεινόμενες αλλαγές στο νόμο, ανοίγοντας το δρόμο για αυστηρότερα μέτρα κατά των «παράνομων Airbnb» και για ρύθμιση των δραστηριοτήτων της. Οποιοσδήποτε στη βελγική πρωτεύουσα επιθυμεί να νοικιάσει το ακίνητό του μέσω Airbnb (ή σε παρόμοιες πλατφόρμες) πρέπει να εγγραφεί στην περιοχή και να υποβληθεί σε μια σειρά ελέγχων. Πηγή: ΑΜΠΕ ",https://www.naftemporiki.gr/wp-content/themes/naftemporiki/images/N.PNG,"Iδιαίτερα ανησυχητικά για τις αρχές των Βρυξελλών τα αποτελέσματα σχετικής έρευνας, καθώς παρατηρείται ότι ορισμένοι ιδιοκτήτες ακινήτων χρησιμοποιούν την Airbnb ως επιχειρηματικό εγχείρημα και όχι ως «πρόσθετο περιστασιακό εισόδημα»"
https://www.naftemporiki.gr/finance/economy/1521836/enoikia-se-poies-poleis-tis-elladas-ginontai-aplisiasta-poy-vriskei-kaneis-ta-pio-prosita/,Ενοίκια: Σε ποιες πόλεις της Ελλάδας γίνονται «απλησίαστα» – Πού βρίσκει κανείς τα πιο προσιτά,2023-10-06,11:41:17,Οικονομία & Αγορές                \Οικονομία,,Η Αθήνα πρωταθλήτρια της ακρίβειας – Το Ηράκλειο πιο προσιτό,"Το κύμα ακρίβειας που δοκιμάζει τα ελληνικά νοικοκυριά δεν περιορίζεται στα είδη πρώτης ανάγκης που αγοράζουν από τα super market. Η στέγαση καθίσταται ολοένα και πιο επιβαρυντική για τον οικογενειακό προϋπολογισμό με τις τιμές των ενοικίων – λόγω και της έλλειψης ακινήτων σε ορισμένες περιπτώσεις – να καλπάζουν σε αρκετές περιοχές της χώρας. Μια νέα μελέτη από τη βρετανική εταιρεία Online Mortgage Advisor αποκάλυψε ότι η Αθήνα είναι η πόλη όπου η ενοικίαση ακινήτων είναι η πιο δύσκολη, καθώς έχει δει τη μεγαλύτερη αύξηση στο ενοίκιο σε σύγκριση με τον μέσο μισθό. Η εταιρεία συνέκρινε τον μέσο μηνιαίο καθαρό μισθό κάθε πόλης με το μέσο κόστος ενοικίασης για ένα διαμέρισμα ενός υπνοδωματίου στο κέντρο της πόλης, για να υπολογίσει την αλλαγή στο κόστος μεταξύ του 2018 και του 2022. Συνέκρινε επίσης τις μέσες τιμές των ακινήτων με τις αλλαγές στον μέσο μισθό, κατά την ίδια χρονική περίοδο. Η Αθήνα είναι η πόλη με τη μεγαλύτερη αλλαγή στην προσιτή τιμή ενοικίασης στην Ελλάδα. Το 2018, ο μέσος εργαζόμενος έπρεπε να ξοδέψει ένα απίστευτο 42,40% του εισοδήματός του προς το ενοίκιο για ένα διαμέρισμα στο κέντρο της πόλης. Ο αριθμός έχει αυξηθεί στο 55,89% και οι ενοικιαστές πρέπει να ξοδέψουν 13,49% παραπάνω τώρα. Και στην αγορά ακινήτου τα πράγματα έχουν γίνει πολύ δύσκολα. Ένα άτομο που κερδίζει το μέσο μισθό στην πρωτεύουσα μπορεί να αγοράσει μόνο 4,19 τετραγωνικά μέτρα, το οποίο είναι 1,78 τετραγωνικά μέτρα λιγότερο σε σύγκριση με το 2018. Στον αντίποδα τα ενοίκια στο Ηράκλειο έχουν δει τη λιγότερο σημαντική αύξηση καθώς οι ενοικιαστές  πληρώνουν 6,33% παραπάνω από το εισόδημά τους για τις πληρωμές ενοικίου. Για τον υπολογισμό της διαφοράς στην οικονομική προσιτότητα ενοικίασης μεταξύ 2018 και 2022, η Online Mortgage Advisor ανέλυσε το μέσο καθαρό μισθό σε διάφορες ελληνικές πόλεις μαζί με το μέσο κόστος ενοικίασης για ένα διαμέρισμα ενός υπνοδωματίου στο κέντρο της πόλης. Το αποτέλεσμα είναι το ποσοστό του μισθού που πρέπει να πάει προς το ενοίκιο. Οι ενοικιαστές στην Αθήνα πρέπει να αφιερώσουν 13,49% παραπάνω από τον μισθό τους για το ενοίκιο τους – το χειρότερο αποτέλεσμα στο εθνικό επίπεδο σύμφωνα με αυτή την ανάλυση.
Ακολουθεί η Πάτρα (+7,8%).  Η εταιρεία ανέλυσε επίσης πού στον κόσμο η αγορά ακινήτων έχει γίνει περισσότερο ή λιγότερο προσιτή, συγκρίνοντας τα τετραγωνικά μέτρα που ένας μέσος εργαζόμενος θα μπορούσε να αγοράσει το 2022 έναντι του 2018, με βάση τον μέσο ετήσιο μισθό και τη μέση τιμή κατοικίας σε κάθε πόλη. Οι εργαζόμενοι στην Αθήνα έχουν δει τη μεγαλύτερη επιβάρυνση σε όλη την Ελλάδα. Το 2018, ο μέσος εργαζόμενος μπορούσε να αγοράσει 5,9 τετραγωνικά μέτρα. Αυτός ο αριθμός πέρασε στα 4,2 τετραγωνικά μέτρα το 2022. Η Θεσσαλονίκη είδε επίσης μια μείωση στην προσιτότητα τετραγωνικών μέτρων.  ",https://www.naftemporiki.gr/wp-content/themes/naftemporiki/images/N.PNG,Η Αθήνα έχει τα πρωτεία στη δυσκολία ενοικίασης - Στο Ηράκλειο η μικρότερη αύξηση σε σχέση με τον μισθό. Aκριβό «σπορ» και η αγορά ακινήτου σύμφωνα με την Online Mortgage Advisor
https://www.naftemporiki.gr/finance/economy/1511815/akinita-se-poies-perioches-einai-aplisiasta-ta-enoikia/,Ακίνητα: Σε ποιες περιοχές είναι απλησίαστα τα ενοίκια,2023-09-08,17:16:09,Οικονομία & Αγορές                \Οικονομία,,,"Συνέντευξη στο κανάλι της Ναυτεμπορικής και την εκπομπή «07.00- 10.00» με την Μαρία Σμιλίδου παραχώρησε ο Θέμης Μπάκας. Ο πρόεδρος του Πανελλαδικού Δικτύου E–Real Estates ανέφερε πως «για 10 χρόνια είχαμε οικοδομική δραστηριότητα σχεδόν μηδενική λόγω των μνημονιακών ετών, έπειτα από μια μακρά διάρκεια μείωσης της οικοδομικής δραστηριότητας κατά 95% και μηδενικών εκδόσεων στεγαστικών δανείων, όλα είναι αυξητικά διαρκώς και οι δείκτες είναι εντυπωσιακοί». Ο κ. Μπάκας τόνισε πως «αυτό δεν σημαίνει όμως ότι η ελληνική κτηματαγορά δεν διαθέτει τα εχέγγυα αυτά τα οποία υποδηλώνουν ότι είναι ένα ασφαλές πεδίο επενδύσεων».  Ο κ. Μπέκος ανέφερε ότι «είμαστε πρωταθλητές στο κόστος στέγασης». Ως προς τις περιοχές οι οποίες «απλησίαστες» στα ενοίκια, είπε ότι η διαθεσιμότητα κατάλληλων για οικογένειες ακινήτων με ζητούμενο μίσθωμα έως 600 ευρώ: «Αντιλαμβάνεστε ότι  δεν υπάρχουν πλέον προσιτά ενοίκια» σημείωσε ο κ. Μπάκας. Ανέφερε επιπλέον πως, σε ό,τι αφορά τα κατάλληλα για οικογένειες σπίτια: naftemporiki.gr ",https://www.naftemporiki.gr/wp-content/themes/naftemporiki/images/N.PNG,"Ο Θέμης Μπάκας, πρόεδρος Πανελλαδικού Δικτύου E–Real Estates, στο κανάλι της Ναυτεμπορικής"
https://www.naftemporiki.gr/sports/1503562/60-chronia-bundesliga-ean-oi-asteres-toy-choligoynt-kerdizoyn-ekatommyria-to-idio-ischyei-kai-gia-toys-asteres-toy-podosfairoy/,60 χρόνια Bundesliga: Όταν τα λεφτά  δεν έφταναν ούτε για το ενοίκιο μιας σκηνής,2023-08-13,16:38:32,Αθλητικά,,Αδιανόητα τα σημερινά χρηματικά ποσά,"Όταν ιδρύθηκε η Bundesliga πριν από 60 χρόνια, η συντριπτική πλειοψηφία των επαγγελματιών ποδοσφαιριστών συνέχισε να κάνει και μία δεύτερη δουλειά. Λόγω των πολύ περιορισμένων απολαβών στο ποδόσφαιρο συγκριτικά με σήμερα, ακόμη και μεγάλα αστέρια όπως ο Ούβε Ζέελερ δεν είχαν άλλη επιλογή. «Δεν θα μπορούσα να νοικιάσω ούτε σκηνή για την οικογένειά μου στο Αμβούργο με αυτά τα λεφτά», είχε αστειευτεί ο άλλοτε αρχηγός της Εθνικής Γερμανίας πριν από χρόνια, αναφερόμενος στο ανώτατο μισθολογικό όριο των 1.200 μάρκων που είχε οριστεί όταν ιδρύθηκε το πρωτάθλημα. Σήμερα εκτιμάται πως ο μέσος ετήσιος μισθός των επαγγελματιών της Bundesliga κυμαίνεται μεταξύ 1,5 και 2 εκατομμυρίων ευρώ. Οι υψηλόμισθοι της πρωταθλήτριας Μπάγερν Μονάχου φτάνουν ακόμη και τα 20 εκατομμύρια ευρώ σε απολαβές. Ο σύμβουλος παικτών Στέφαν Μπακς θεωρεί ότι τα ποσά αυτά είναι δικαιολογημένα: «Εάν οι αστέρες του Χόλιγουντ μπορούν να κερδίζουν εκατομμύρια, το ίδιο μπορούν να κάνουν και οι αστέρες του ποδοσφαίρου, αφού διασκεδάζουν εκατομμύρια ανθρώπους παγκοσμίως. Δεν είναι πια ένα άθλημα όπως ήταν παλιά, αλλά ένα καλά οργανωμένο τμήμα μιας βιομηχανίας ψυχαγωγίας». Μόνο την τελευταία εξαετία το συνολικό κόστος προσωπικού στην Bundesliga για επαγγελματίες και προπονητές αυξήθηκε από 1,05 δισεκατομμύρια ευρώ σε 1,46 δισεκατομμύρια ευρώ. «Όλοι όσοι παίζουν στην Bundesliga θα πρέπει να είναι ευγνώμονες κάθε μέρα – σε όποια ομάδα και αν ανήκουν – που έχουν αυτό το ταλέντο», σχολίασε στις αρχές του 2017 ο τότε εκτελεστικός διευθυντής της γερμανικής λίγκας Κρίστιαν Ζάιφερτ. Ακόμη και η απώλεια εσόδων κατά την πανδημία μείωσε τους μισθούς ελάχιστα και μονάχα προσωρινά. Πλέον κάθε ταλαντούχος παίκτης έχει και έναν σύμβουλο. Σύμφωνα με τον Μπακς πάντως, οι σύμβουλοι συμβάλλουν στην αύξηση του κόστους προσωπικού μόνο σε περιορισμένο βαθμό: «Επιταχύνουν την αύξηση των αμοιβών, όμως δεν είναι και ο λόγος ύπαρξης ή διατήρησης αυτού του συστήματος». Οι πλουσιοπάροχες πληρωμές βρίσκονται συχνά στο επίκεντρο του δημοσίου διαλόγου. Ωστόσο οι εκκλήσεις για ένα «ανώτατο μισθολογικό όριο», όπως αυτό που ισχύει στο NBA, αποτυγχάνουν τακτικά. «Το ΝΒΑ είναι ένα κλειστό σύστημα, ενώ το ποδόσφαιρο όχι. Εξαρτάται από τις επιμέρους ομοσπονδίες σε ολόκληρη την Ευρώπη και εάν μία μόνο ομοσπονδία δεν ακολουθεί, υπονομεύονται τα πάντα», σχολιάζει ο Μπακς. Ταυτοχρόνως οι προσπάθειες της UEFA για ένα πλαίσιο που θα ρυθμίζει τα οικονομικά ζητήματα, μέσω του Financial Fair Play, έχουν αποβεί έως τώρα μονάχα εν μέρει αποτελεσματικές. Από την ίδρυση της Bundesliga οι μισθοί αυξήθηκαν ραγδαία και νέες πηγές εσόδων συνέβαλαν στην περαιτέρω εμπορευματοποίηση του αθλήματος. Όταν οι παίκτες της Άιντραχτ Μπράουνσβαϊγκ φόρεσαν στις 24 Μαρτίου 1973 τις πρώτες φανέλες με διαφήμιση, που έφεραν το σήμα ενός κατασκευαστή λικέρ, αποφέροντας στον σύλλογο 160.000 μάρκα, το ποδοσφαιρικό κοινό είχε αντιδράσει έντονα, σήμερα όμως το συγκεκριμένο περιστατικό προκαλεί απλώς ένα νοσταλγικό χαμόγελο. Με την έναρξη και της ιδωτικής ραδιοφωνίας και τηλεόρασης τη δεκαετία του 1980, η ανάπτυξη επιταχύνθηκε σημαντικά. Η οικονομία ανακάλυψε τις διαφημιστικές προοπτικές του τηλεοπτικού αθλητισμού, ενώ επιπλέον ξέσπασε ένας «πόλεμος» προσφορών για τα δικαιώματα αναμετάδοσης. Πάντως κανένας γερμανικός σύλλογος δεν αγοράζει παίκτες δαπανώντας ποσά-ρεκόρ, όπως τα 222 εκατομμύρια ευρώ που πλήρωσε η Παρί Σεν Ζερμέν για την αγορά του Βραζιλιάνου Νεϊμάρ το 2017. Όμως και η Bundesliga βρίσκεται σε ιλιγγιώδη ύψη – για την πρωτοπόρο Μπάγερν, ακόμη και τα 100 εκατομμύρια ευρώ δεν φαίνονται πλέον εμπόδιο. Όταν ο Ζέελερ απέρριψε μια ακαταμάχητη προσφορά εκατομμυρίων από την Ιταλία στις αρχές της δεκαετίας του 1960, τα πράγματα ήταν ακόμη διαφορετικά. «Εξάλλου, δεν υπήρχαν σύμβουλοι. Είχα κάνει λίγη έρευνα εκ των προτέρων και κάθε μέρα ζαλιζόμουν περισσότερο», είχε πει ο Ζέελερ, ο οποίος εργαζόταν ως μερικώς απασχολούμενος σε μία εταιρεία αθλητικών ειδών. Μετά από πολυήμερες συνομιλίες σε ξενοδοχείο του Αμβούργου, αποφάσισε να απορρίψει την πρόταση. Σημαντικό ρόλο στην απόφασή του έπαιξε η συμβουλή του πατέρα του: «Μου είπε ότι κι εγώ μπορώ να φάω μόνο μία μπριζόλα την ημέρα». Πηγή: Deutsche Welle ",https://www.naftemporiki.gr/wp-content/themes/naftemporiki/images/N.PNG,Πώς το γερμανικό πρωτάθλημα έγινε διοργάνωση εκατομμυριούχων;
https://www.naftemporiki.gr/society/1498720/foititikes-katoikies-sta-ypsi-kai-fetos-ta-enoikia-oi-times-ana-periochi/,Φοιτητικές κατοικίες: Στα ύψη και φέτος τα ενοίκια – Οι τιμές ανά περιοχή,2023-07-27,14:35:47,Κοινωνία,,"Αθήνα: Στο 10,8€/τ.μ. η μέση ζητούμενη τιμή ενοικίασης","Σημαντική αύξηση στα ενοίκια των φοιτητικών κατοικιών καταγράφεται στις μεγαλύτερες φοιτητουπόλεις της Ελλάδας, με τη μέση άνοδο των ζητούμενων μέσων τιμών να φτάνει το 10% σε σχέση με πέρσι και τη μέση τιμή ενοικίου μια φοιτητικής κατοικίας να ανέρχεται στα 9,1€/τ.μ. Πανελλαδικές εξετάσεις: Ανακοινώθηκαν οι βάσεις εισαγωγής  Ειδικότερα, σύμφωνα με τον SPI, τον δείκτη τιμών της ιστοσελίδας αγγελιών ακινήτων Spitogatos, καταγράφηκε αύξηση κατά 9% στις μέσες ζητούμενες τιμές ενοικίασης φοιτητικών κατοικιών σε σχέση με την περσινή χρονιά, τόσο σε Αθήνα όσο και σε Θεσσαλονίκη. Ταυτόχρονα, τα πρώτα στοιχεία των αναζητήσεων δείχνουν ότι σημαντικός παράγοντας επιλογής φοιτητικής κατοικίας είναι η επίπλωση, ο όροφος καθώς και ο αριθμός των υπνοδωματίων. «Στο πλαίσιο της γενικότερης αύξησης της εγχώριας και διεθνούς ζήτησης για το ελληνικό real estate, η ζήτηση για φοιτητική εστία κυμαίνεται ανάλογα, επηρεάζοντας τις μέσες ζητούμενες τιμές ενοικίασης. Οι αυξήσεις τιμών ενοικίασης φοιτητικών κατοικιών σε περιοχές που ταυτόχρονα αποτελούν και δημοφιλείς τουριστικούς προορισμούς ενισχύεται επιπλέον και από το φαινόμενο των βραχυπρόθεσμων μισθώσεων. Ταυτόχρονα, καθώς φαίνεται πως στα κέντρα των μεγαλουπόλεων οι αυξήσεις στις μέσες ζητούμενες τιμές είναι μεγαλύτερες, υπάρχει μια τάση μετακίνησης των φοιτητών σε πιο απομακρυσμένες περιοχές, θυσιάζοντας την απόσταση για μια πιο value for money στέγη», δηλώνει ο Δημήτρης Μελαχροινός, CEO του Spitogatos. Υψηλότερες σε σχέση με την υπόλοιπη Ελλάδα παραμένουν οι τιμές ενοικίασης φοιτητικών σπιτιών στην Αθήνα με τις υψηλότερες μέσες ζητούμενες τιμή να εντοπίζονται σε Κολωνάκι – Λυκαβηττό, Κουκάκι, Μετς, Δάφνη, Γουδή και Εξάρχεια. Από την άλλη,  η χαμηλότερη ζητούμενη τιμή ενοικίασης φοιτητικών κατοικιών εντοπίζεται σε Νίκαια, στην περιοχή Πατησίων – Αχαρνών, στην Κυψέλη καθώς και ευρύτερα στα προάστια του Πειραιά. Ταυτόχρονα, η αυξανόμενη δημοτικότητα της συγκατοίκησης φαίνεται να έχει επηρεάσει τις μέσες τιμές ενοικίου για φοιτητικές κατοικίες με περισσότερα από 1 υπνοδωμάτια. Ενδεικτικά, στην περιοχή Πατησίων – Αχαρνών,  η μέση ζητούμενη τιμή ενός διαμερίσματος με 3 υπνοδωμάτια ανέρχεται στα 5,9€/τ.μ., παρουσιάζοντας αύξηση 11% σε σχέση με την περσινή χρονιά, ενώ ταυτόχρονα περιοχές της Αττικής που αποτελούν σημαντικά φοιτητικά κέντρα αναφοράς φαίνονται να παρουσιάζουν υψηλή αύξηση στη μέση ζητούμενη τιμή διαμερισμάτων με 2 υπνοδωμάτια. Ενδεικτικά, ένα διαμέρισμα με 2 υπνοδωμάτια στο Γουδή φτάνει φέτος τα 9,5€/τ.μ., αύξηση +20% σε σχέση με πέρσι, ενώ στο Κέντρο της Αθήνας και στην περιοχή Ζωγράφου, η αύξηση στη μέση ζητούμενη τιμή τους αγγίζει το 13% και 16% αντίστοιχα.  Πολλοί φοιτητές θα ξεκινήσουν την ακαδημαϊκή τους χρονιά σε κάποιο από τα περιζήτητα εκπαιδευτικά ιδρύματα της συμπρωτεύουσας, στην οποία η μέση ζητούμενη τιμή ενοικίασης φοιτητικής κατοικίας κυμαίνεται στα 9,2€/τ.μ.. Οι μεγαλύτερες αυξήσεις στις μέσες ζητούμενες τιμές ενοικίασης φοιτητικών διαμερισμάτων εντοπίζονται στην περιοχή Τριανδρία – Δόξα με αύξηση 14% σε σχέση με πέρσι και μέση τιμή ενοικίασης τα 9,6€/τ.μ.. Παρόλα αυτά, η περιοχή με την υψηλότερη ζητούμενη τιμή ενοικίασης φοιτητικής κατοικίας παραμένει σταθερά το κέντρο της Θεσσαλονίκης με μέση ζητούμενη τιμή τα 10,7€/τ.μ.. Στις πιο οικονομικές περιοχές συγκαταλέγονται η Σταυρούπολη και ο Εύοσμος, όπου κι εκεί ακόμα, παρατηρήθηκαν αυξήσεις στη μέση ζητούμενη τιμή ενοικίασης φοιτητικών κατοικιών κατά 8% και 6% αντίστοιχα.  Στην υπόλοιπη Ελλάδα, η υψηλότερη μέση ζητούμενη τιμή ενοικίασης φοιτητικών κατοικιών καταγράφηκε σε Κέρκυρα, Κρήτη και Ρόδο, νησιά που ταυτόχρονα αποτελούν τρεις από τους πιο δημοφιλείς τουριστικούς προορισμούς για το δεύτερο τρίμηνο του 2023. Ενδιαφέρον παρουσιάζει η αύξηση στη μέση ζητούμενη τιμή ενοικίασης κατοικιών κατά 28% και 20% αντίστοιχα, σε Ρίο και Πάτρα. Πιο οικονομικές πόλεις για ενοικίαση φοιτητικής κατοικίας αποτελούν η Λαμία, οι Σέρρες, η Κοζάνη, η Καβάλα και η Τρίπολη.  ",https://www.naftemporiki.gr/wp-content/themes/naftemporiki/images/N.PNG,"Πώς διαμορφώθηκαν οι μέσες ζητούμενες τιμές ενοικίασης ανά την Ελλάδα, οι μεγαλύτερες αυξήσεις σε σχέση με την περσινή χρονιά."
https://www.naftemporiki.gr/finance/economy/1492751/el-potamianos-sto-naftemporiki-tv-ligo-pio-kato-apo-to-2009-oi-times-sta-akinita/,Ακίνητα: Τι εκτινάσσει τα ενοίκια στα ύψη,2023-07-11,15:05:36,Οικονομία & Αγορές                \Οικονομία,,,"«Η ελληνική κτηματαγορά δεν συμβαδίζει με άλλες αγορές, είναι διαφορετικά τα ποιοτικά χαρακτηριστικά της δικής μας κτηματαγοράς», δήλωσε ο Ελευθέριος Ποταμιάνος, πρόεδρος Συλλόγου Μεσιτών Αττικής, μιλώντας το πρωί της Τρίτης στο κανάλι της Ναυτεμπορικής.  Ο κ. Ποταμιάνος ανέφερε πως «οι τιμές είναι υψηλές πάντα σε σχέση με τα εισοδήματα των Ελλήνων, μετά την οικονομική ύφεση ανέβηκαν πολύ οι τιμές με διαδοχικές αυξήσεις ετήσιες σε αντίθεση με τους μισθούς και τα εισοδήματα που παρέμειναν στα ίδια επίπεδα ή πολλές φορές αδυνάτισαν κιόλας, αυτό κάνει την κτηματαγορά να φαίνεται ακριβή για τους Έλληνες, αυτή τη στιγμή οι τιμές είναι λίγο πιο κάτω από το 2009». «Έχει φύγει η κρίση στο θέμα των τιμών ακινήτων, δεν έχει φύγει όμως στα εισοδήματά μας» σημείωσε.  Ο κ. Ποταμιάνος υποστήριξε πως «για τα ξένα πορτοφόλια οι τιμές μας είναι αρκετά ελκυστικές ακόμα και τώρα που έχουμε ανέβει, υπάρχει τεράστια ζήτηση από ενοικιαστές και μειωμένη προσφορά, πρέπει να ενεργοποιηθούν λύσεις, πρέπει να δοθούν κίνητρα για νέες οικοδομές, πιστεύω ότι θα τρέξουν πιο γρήγορα τα θέματα».  naftemporiki.gr ",https://www.naftemporiki.gr/wp-content/themes/naftemporiki/images/N.PNG,"Ο Ελευθέριος Ποταμιάνος, πρόεδρος Συλλόγου Μεσιτών Αττικής, στο κανάλι της Ναυτεμπορικής"
https://www.naftemporiki.gr/finance/economy/1492131/spitogatos-se-anodiki-tasi-oi-times-gia-agora-kai-enoikiasi-katoikias-kai-to-v%ce%84-trimino-2023/,Spitogatos: Στα ύψη τιμές κατοικιών και ενοίκια – Οι πιο ακριβές και οι πιο οικονομικές περιοχές,2023-07-10,11:53:58,Οικονομία & Αγορές                \Οικονομία,,Αττική: Αυξήσεις στις μέσες ζητούμενες τιμές πώλησης και ενοικίασης σχεδόν παντού,"Τη συνολική εικόνα της τάσης των τιμών της αγοράς ανέλυσε και για το δεύτερο τρίμηνο του 2023 το Spitogatos Insights, με βάση τον δείκτη τιμών του Spitogatos (SPI), που καταγράφει τη χρονική εξέλιξη των τιμών στην εγχώρια αγορά ακινήτων με βάση εκατομμύρια πραγματικά δεδομένα αγγελιών. Ειδικότερα, διαφάνηκες πως κάποιες από τις μεγαλύτερες αυξήσεις στη μέση ζητούμενη τιμή πώλησης κατοικιών το δεύτερο τρίμηνο του 2023, σε σχέση με το αντίστοιχο διάστημα του προηγούμενου έτους, σημειώθηκαν στον δήμο Θεσσαλονίκης (+21%), τα προάστια Θεσσαλονίκης (+17%) και τα νότια προάστια Αττικής (+15%). Όσον αφορά τη μέση ζητούμενη τιμή ενοικίασης κατοικιών, μεγάλες αυξήσεις σε σχέση με το δεύτερο τρίμηνο του 2022 παρατηρήθηκαν στα προάστια Θεσσαλονίκης (+8%), τα νότια προάστια Αττικής (+7%) και τα βόρεια προάστια Αττικής (+7%). Η ανοδική τάση των τιμών ως προς τις κατοικίες που διατίθενται προς πώληση και ενοικίαση συνεχίζεται και το δεύτερο τρίμηνο του 2023, συγκριτικά με το αντίστοιχο διάστημα του 2022. Κάποιες από τις περιοχές που παρουσίασαν τις μεγαλύτερες αυξήσεις στις μέσες ζητούμενες τιμές πώλησης σε σχέση με πέρσι είναι το Ίλιον (δυτικά προάστια) με αύξηση +32%, η Αγία Παρασκευή (βόρεια προάστια) με αύξηση +27%, η περιοχή Ζωγράφου (νότια προάστια) με αύξηση +26% και η Καλλιθέα (νότια προάστια) με αύξηση +23%. Στις πιο οικονομικές περιοχές για αγορά κατοικίας συγκαταλέγονται, μεταξύ άλλων, η Αττική (Αθήνα) με μέση ζητούμενη τιμή πώλησης κατοικίας στα 1.250€/τ.μ., τα Πατήσια (Αθήνα) στα 1.266€/τ.μ. και το Κερατσίνι (προάστια Πειραιά) στα 1.333€/ τ.μ.. Από την άλλη, στην ενοικίαση κατοικιών κάποιες από τις πιο οικονομικές περιοχές το δεύτερο τρίμηνο του 2023 είναι οι Αχαρναί (δυτικά προάστια) με μέση ζητούμενη τιμή ενοικίασης κατοικίας στα 6,4€/τ.μ. και ο Κορυδαλλός (προάστια Πειραιά) με 6,8€/τ.μ..  Στη Θεσσαλονίκη, οι περιοχές με τη μεγαλύτερη μεταβολή τιμής κατοικιών προς πώληση βρίσκονται στον δήμο Θεσσαλονίκης. Συγκεκριμένα, οι μεγαλύτερες αυξήσεις σε σχέση με πέρσι στις μέσες ζητούμενες τιμές πώλησης κατοικιών παρατηρήθηκαν σε Χαριλάου (+32%) και Φάληρο – Ιπποκράτειο (+29%). Αντίστοιχα, στην ενοικίαση κατοικιών οι μεγαλύτερες αυξήσεις στις μέσες ζητούμενες τιμές ενοικίασης
κατοικιών παρατηρήθηκαν σε Θέρμη (+26%), Καλαμαριά (+13%) και κέντρο Θεσσαλονίκης (+11%).  «Είναι γεγονός ότι η προσφορά ακινήτων στην Ελλάδα αυτή τη στιγμή είναι σχετικά χαμηλή, ώστε να εξυπηρετήσει τη ζήτηση. Η εγχώρια ζήτηση από την άλλη βαίνει αυξανόμενη ακολουθώντας την ανοδική πορεία των τελευταίων ετών μετά την πανδημία, πυροδοτούμενη επιπλέον από προγράμματα όπως το “Σπίτι μου”, ενώ η διεθνής ζήτηση είναι ιδιαίτερα έντονη, αποτελώντας αυτή τη στιγμή το 18% της επισκεψιμότητας των ιστοσελίδων του δικτύου μας (από 15% πέρσι), ενώ είναι αυξημένη και σε απόλυτα νούμερα πάνω από 40%. Ο συνδυασμός αυτός της σχετικά χαμηλής προσφοράς και της συνεχώς αυξανόμενης ζήτησης πιέζει προς τα πάνω της τιμές. Το ράλι συνεχίζεται» δηλώνει ο Δημήτρης Μελαχροινός, CEO του Spitogatos. Αγορά ακινήτων: Τα top στη ζήτηση και οι προοπτικές ανά περιοχή  ",https://www.naftemporiki.gr/wp-content/themes/naftemporiki/images/N.PNG,Αναλυτική εικόνα σε Αττική και Θεσσαλονίκη.
https://www.naftemporiki.gr/kosmos/1483809/pairnei-aeroplano-gia-na-pigainei-sti-doyleia-sti-nea-yorki-giati-einai-pio-fthino-apo-to-enoikio/,Παίρνει αεροπλάνο για να πηγαίνει στη δουλειά στη Νέα Υόρκη γιατί είναι πιο φθηνό από το ενοίκιο,2023-06-16,15:15:57,Κόσμος,,,"Η Sophia Celentano ζει στη Νότια Καρολίνα αλλά εργάζεται στη Νέα Υόρκη και πηγαίνει στο γραφείο παίρνοντας το αεροπλάνο γιατί είναι πιο οικονομικό από το να ενοικιάσει διαμέρισμα. Πώς γίνεται αυτό; Όπως εξηγεί η ίδια σε βίντεό της στο TikTok, το οποίο έγινε viral, κάνει την πρακτική της σε εταιρεία μάρκετινγκ στη Νέα Υόρκη. Στο βίντεο εμφανίζεται αγουροξυπνημένη. «Μπορεί κανείς να αναρωτιέσαι το εξής: ”Sophia, αν δουλεύεις με ωράριο 9:00 με 5:00, γιατί ξυπνάς στις 3:00 τα ξημερώματα;” Στην πραγματικότητα πηγαίνω στη δουλειά μου μια μέρα την εβδομάδα. Θα γίνω ασκούμενη στο εταιρικό μάρκετινγκ για μια διαφημιστική εταιρεία. Το γραφείο στο οποίο εργάζομαι έχει έδρα στην περιοχή της Νέας Υόρκης/Νιου Τζέρσεϊ», αναφέρει. «Επειδή πρέπει να είμαι στο γραφείο μόνο μια μέρα την εβδομάδα, ειλικρινά είναι φθηνότερο για μένα να μένω στο Τσάρλεστον [Νότια Καρολίνα] το καλοκαίρι με τους γονείς μου και να πληρώνω απλώς αεροπορικά εισιτήρια για τη μία μέρα την εβδομάδα παρά να μένω στη Νέα Υόρκη με πλήρη απασχόληση», προσθέτει. Σύμφωνα με έρευνα του Numbeo, το εκτιμώμενο μηνιαίο κόστος για ένα άτομο στη Νέα Υόρκη (χωρίς το κόστος ενοικίου) είναι 1.506,80 δολάρια.  Η τιμή της ενοικίασης ενός διαμερίσματος ενός υπνοδωματίου στο κέντρο της πόλης κυμαίνεται από 2.500 έως 5.000 δολάρια. Το κόστος ενοικίασης ενός παρόμοιου διαμερίσματος έξω από το κέντρο της πόλης κυμαίνεται από 1.800 έως 3.500 δολάρια. Στο άλλο βίντεο, η Celentano αναφέρει ότι η πρακτική της, η οποία είναι επί πληρωμή, αφορά μια «υβριδική θέση» για την οποία εργάζεται από το σπίτι κάθε μέρα εκτός από τις Τετάρτες, που οφείλει να πηγαίνει στο γραφείο. Έτσι, κάθε εβδομάδα παίρνει την πτήση από το Τσάρλεστον για το Διεθνές αεροδρόμιο Νιούαρκ Λίμπερτι. Στη συνέχεια καλεί Uber και μεταβαίνει στο γραφείο. ",https://www.naftemporiki.gr/wp-content/themes/naftemporiki/images/N.PNG,Πηγαίνει μία μέρα την εβδομάδα στο γραφείο.
https://www.naftemporiki.gr/finance/world/1462492/panakriva-ta-enoikia-sto-londino-ayxanontai-me-ton-tachytero-rythmo-edo-kai-10-chronia/,Πανάκριβα τα ενοίκια στο Λονδίνο: Αυξάνονται με τον ταχύτερο ρυθμό εδώ και 10 χρόνια,2023-04-19,17:59:38,Οικονομία & Αγορές                \Διεθνή,,,"Τα ενοίκια στο Λονδίνο αυξάνονται με ραγδαίο ρυθμό, τον ταχύτερο εδώ και περισσότερο από μια δεκαετία, καθώς οι ενοικιαστές μάχονται για την ολοένα και μειούμενη προσφορά κατοικιών. Οι ενοικιαστές στην πρωτεύουσα είδαν άλμα 4,8% στις τιμές τον Μάρτιο σε σύγκριση με ένα χρόνο πριν, ενώ αναμένεται περαιτέρω αύξηση σε όλο το Ηνωμένο Βασίλειο κατά το επόμενο έτος, ανακοίνωσε την Τετάρτη η Εθνική Στατιστική Υπηρεσία. Τα στοιχεία υπογραμμίζουν την τεράστια ανισορροπία που εξακολουθεί να υπάρχει στην αγορά ενοικίασης, με 10 υποψήφιους ενοικιαστές για κάθε διαθέσιμο ακίνητο, σύμφωνα με το Propertymark, τον επαγγελματικό οργανισμό των κτηματομεσιτών. Η προσφορά πιέζεται από την έλλειψη νέων κατοικιών και την έξοδο των ιδιοκτητών που αντιμετωπίζουν πιέσεις από το υψηλότερο κόστος των ενυπόθηκων δανείων. Εν τω μεταξύ, υπήρξε τεράστια αύξηση της ζήτησης για ενοικιαζόμενα ακίνητα, ιδίως από τις νεότερες γενιές που αγωνίζονται να μπουν στην κλίμακα των ακινήτων. Το Λονδίνο υπέστη την ταχύτερη αύξηση των ιδιωτικών ενοικίων από τον Δεκέμβριο του 2012, αλλά ακόμη μεγαλύτερες αυξήσεις παρατηρήθηκαν στα East Midlands (Leicestershire, Derbyshire, Lincolnshire, Northamptonshire, Nottinghamshire και Rutland) και τη Βόρεια Ιρλανδία. Συνολικά τα ενοίκια στο Ηνωμένο Βασίλειο αυξήθηκαν κατά 4,9% το έτος έως τον Μάρτιο, από 4,8% τον προηγούμενο μήνα. Πηγή: Bloomberg ",https://www.naftemporiki.gr/wp-content/themes/naftemporiki/images/N.PNG,Η έλλειψη προσφοράς πλήττει το Ηνωμένο Βασίλειο με 10 ενοικιαστές για κάθε ακίνητο
https://www.naftemporiki.gr/afieromata/1359679/telika-einai-akriva-ta-enoikia-stin-athina/,"Τελικά, είναι ακριβά τα ενοίκια στην Αθήνα;",2022-08-06,07:52:00,Αφιερώματα                \THE N SOCIETY,,,"The N Society Του Νάσου Γαβαλά, διευθύνοντος συμβούλου της εταιρείας διαχείρισης ακινήτων MINT, εκλεγμένου προέδρου του συνδέσμου εταιρειών βραχυχρόνιας μίσθωσης ακινήτων STAMA Greece ΕΝΑ ΘΕΜΑ συζήτησης που ακούς πια πολύ συχνά και στον δημόσιο διάλογο αλλά και στις μεταξύ μας συζητήσεις: «Τελικά, είναι ακριβά τα ενοίκια στην Αθήνα». Στην πραγματικότητα, όμως, ισχύει αυτό; Είναι όντως ακριβά τα ενοίκια στην Αθήνα; ΕΝΑ ΤΥΧΑΙΟ ΠΑΡΑΔΕΙΓΜΑ Κοιτώντας διάφορες αγγελίες επέλεξα μία τυχαία. Διαμέρισμα 60 τ.μ., ενός υπνοδωματίου, 3ου ορόφου σε πολυκατοικία του 1979 στον Νέο Κόσμο. Ζητείται μίσθωμα 650 ευρώ. Η πρώτη αυθόρμητη αντίδραση όλων μας θα είναι ότι προφανώς ο ιδιοκτήτης αυτού του ακινήτου έχει «ξεφύγει» ή «τόσα του λείπουν τον μήνα». ΟΜΩΣ ΤΟ ΚΑΘΕ ΝΟΜΙΣΜΑ ΕΧΕΙ ΔΥΟ ΟΨΕΙΣ. Αφού είδαμε την πρώτη εντύπωση των εν δυνάμει ενοικιαστών, ας εξετάσουμε και την άλλη άποψη. Αυτή του ιδιοκτήτη. Η αξία αυτού του ακινήτου θα ήταν τουλάχιστον 120.000 ευρώ εάν ο ιδιοκτήτης του αποφάσιζε να το πουλούσε και 130.000 ευρώ μαζί με τα γραφειοκρατικά. Αυτός που θα αγόραζε το διαμέρισμα ως επένδυση θα είχε μία μέση ετήσια απόδοση περίπου 5,7% μικτά. Αν συνυπολογίσουμε και τον ΕΝΦΙΑ, τον φόρο από μισθώσεις που ξεκινάει από 15% έως 45%, καθώς και τις δαπάνες πιθανών βλαβών, η επένδυση αυτή δεν θα ξεπερνούσε το 4% σε ετήσια βάση. Δεν θα προσθέσουμε καν τον πληθωρισμό, που -στην παρούσα φάση- θα εκμηδένιζε την αξία του ενοικίου, ούτε φυσικά θα συνυπολογίσουμε το ρίσκο που θα έπαιρνε σε περίπτωση που ο μισθωτής δεν θα απέδιδε με συνέπεια το συμφωνηθέν μίσθωμα. ΣΥΜΠΕΡΑΣΜΑΤΙΚΑ, ΟΣΟΝ ΑΦΟΡΑ ΤΟΝ ΙΔΙΟΚΤΗΤΗ Άρα, αν το δούμε από τη μεριά του ιδιοκτήτη, το ενοίκιο των 650 ευρώ που ζητάει (και θα το κλείσει τελικά στα 600 ευρώ) ακόμη κι αν είναι στη χαμηλότερη φορολογική κλίμακα του 15%, δεν του αποφέρει τόσα ώστε να θεωρείται μία καλή επένδυση. Η κοινή οικονομική γνώση και λογική λέει ότι όταν οι τιμές αγοράς των ακινήτων ανεβαίνουν, θα πρέπει, κατά έναν αναλογικό τρόπο, να ανεβαίνει και το μηνιαίο μίσθωμα. Φανταστείτε η εμπορική αξία -άρα τιμή αγοράς- του συγκεκριμένου ακινήτου να ήταν στις 250.000 ευρώ. Θα έπρεπε να νοικιαστεί τουλάχιστον 1.250 ευρώ/μήνα ώστε να έχει την ίδια χαμηλή απόδοση. Λογικό; Λογικό. Το ίδιο ακριβώς συμβαίνει στις περισσότερες ευρωπαϊκές πρωτεύουσες, όπου ο μέσος όρος ενοικίασης δεν πέφτει κάτω από 1.500 ευρώ/μήνα, ακόμη και για μικρότερα από 30 τ.μ. διαμερίσματα. Από τα παραπάνω μπορούμε να συμπεράνουμε ότι «τελικά όχι, τα ενοίκια στην Αθήνα δεν είναι ακριβά». Τελεία. Αλλά όχι παύλα. ΤΟ ΠΑΡΑΔΟΞΟ ΤΗΣ ΕΛΛΗΝΙΚΗΣ ΠΡΑΓΜΑΤΙΚΟΤΗΤΑΣ Στον τόπο μας υπάρχει το παράδοξο, όπου τα οικονομικά στοιχεία δείχνουν ότι τα ενοίκια δεν είναι ακριβά, ενώ στην πραγματικότητα είναι πανάκριβα για την τσέπη μας. Δεν φταίει ο υψηλός πληθωρισμός, ούτε φταίει η βραχυχρόνια μίσθωση (μεγάλη κουβέντα για ξεχωριστό άρθρο). Ούτε φταίει που για τουλάχιστον μία 10ετία οικονομικής στενότητας λόγω μνημονίων η ακίνητη περιουσία είχε πέσει στα τάρταρα και πλέον οι ιδιοκτήτες οδηγούνται σε μία διόρθωση. Και ούτε φυσικά φταίνε οι κακοί καπιταλιστές ιδιοκτήτες. ΤΙ ΦΤΑΙΕΙ Το μόνο που φταίει είναι οι μισθοί. Όταν ένας μέσος όρος μισθολογικών απολαβών κινείται στα 750 ευρώ/μήνα, σαφώς ο εργένης δεν μπορεί να φύγει από το σπίτι των γονιών του. Για να γίνω ακόμη πιο σαφής, η δαπάνη στη χώρα μας για στέγαση μπορεί να φτάσει το 50% του εισοδήματος. Κανονικά δεν θα έπρεπε να ξεπερνάει το 1/4 ή αλλιώς το 25%-30% του εισοδήματος. Όπως συμβαίνει στον δυτικό κόσμο. Δυστυχώς, δεν υπάρχουν μαθηματικά που να δίνουν θετικά αποτελέσματα σε αυτή την εξίσωση. Αν ξοδεύεις τον μισό μισθό σου μόνο στο ενοίκιο, θα πρέπει να κόψεις από παντού για να ζεις. Οπότε η λύση να παραμείνεις στο πατρικό σου αρχίζει και φαίνεται ως μονόδρομος. Πιθανά σενάρια/λύσεις που βρίσκονται στα τραπέζια οικονομολόγων και κυβερνήσεων είναι ενδεικτικά:  Να «πέσουν» στην αγορά χιλιάδες ακίνητα που είναι στην κατοχή των τραπεζών, ώστε να πιέσουν τις τιμές προς τα κάτω (αυτές οι τεχνικές μόχλευσης όμως μπορεί να έφερναν ολέθρια αποτελέσματα στην οικονομία).  Να μειωθούν οι ασφαλιστικές εισφορές, με αποτέλεσμα την πραγματική αύξηση μισθού (το οποίο όμως συνεπάγεται ότι θα καταρρεύσουν οι συντάξεις, που είναι ήδη σε ένα σπιράλ αυτοκαταστροφής).  Οι πολίτες να επιλέξουν να διαμείνουν σε περιοχές εκτός κεντρικού πολεοδομικού ιστού (με αποτέλεσμα όμως υψηλότερα κόστη μετακίνησης και περισσότερος χρόνος).  Ενεργοποίηση του social housing, το οποίο προσωπικά θα το έβλεπα σαφώς με μία τροποποίηση. Δεδομένου ότι έχουν καταγραφεί περίπου 100.000 αδιάθετα/κενά διαμερίσματα στο λεκανοπέδιο της Αττικής, θα μπορούσαν με τα κατάλληλα χρηματοδοτικά εργαλεία από τράπεζες (χαμηλότοκα δάνεια) και κυρίως με τα κατάλληλα φορολογικά κίνητρα (όχι πάνω από 5%), να ανακαινιστούν και να βγουν στην αγορά. Με αυτό τον τρόπο θα δινόταν μία τεράστια ανακούφιση ίσως και λύση στο πρόβλημα της ακριβής στέγασης. ΠΡΟΣΩΠΙΚH ΕΚΤΙΜΗΣΗ Θεωρώ πως καμία από τις παραπάνω λύσεις μεμονωμένα ή συνολικά δεν μπορεί να επιλύσει αυτό το μεγάλο πρόβλημα. Η λύση πιστεύω ότι είναι πάντα σε ατομικό επίπεδο, που αναπόφευκτα θα επηρεάσει και το συλλογικό. Κάποιος που θέλει να ζήσει με ένα καλύτερο βιωτικό επίπεδο οφείλει να αναπτύξει όλες αυτές τις ικανότητες που θα του επιτρέψουν να κερδίζει περισσότερα χρήματα και κυρίως θα του εξασφαλίσουν το απαραίτητο επίπεδο ασφάλειας. Ίσως, και κάποιοι από αυτούς τους συμπολίτες μας που σήμερα παίρνουν τον βασικό μισθό των 600 ευρώ και μένουν στο πατρικό τους σπίτι, να εξελιχθούν και να δημιουργήσουν μία υγιή επιχείρηση που θα προσλάβει ανθρώπους με υψηλότερους μισθούς. Τότε μόνο θα μπορέσει να υπάρξει πραγματική ανάπτυξη. Με λίγα λόγια, ας μην ψάχνουμε λύσεις από μία κυβέρνηση, ούτε να ελπίζουμε ότι μία αγορά θα αυτοδιορθωθεί προς το όφελος του καθενός από εμάς. Ας παραδεχθούμε ότι τα συμφέροντα των ιδιοκτητών είναι διαφορετικά από αυτά των ενοικιαστών. Όπως είναι πάντα πιο εύκολο να αλλάξουμε τον εαυτό μας κι όχι τους άλλους, έτσι και σε αυτήν την περίπτωση ας προσπαθήσουμε να αλλάξουμε την οικονομική μας θέση και όχι το ελληνικό real estate. Κι όμως, αν πρέπει κάπου να ρίξουμε τις ευθύνες είναι μόνο στο σύστημα εκπαίδευσης, που βγάζει οικονομικά αναλφάβητους επιστήμονες/υπαλλήλους και το μόνο που τους εφοδιάζει είναι με κενά πτυχία, τα οποία θα τα ανταλλάξουν αισίως με έναν βασικό μισθό. Κρίμα. ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/finance/1349683/enoikia-oi-akrivoteres-kai-oi-fthinoteres-perioches-tis-attikis-i-eikona-stin-ypoloipi-ellada/,Ενοίκια: Οι ακριβότερες και οι φθηνότερες περιοχές της Αττικής- Η εικόνα στην υπόλοιπη Ελλάδα,2022-07-07,08:40:00,Οικονομία & Αγορές                \Οικονομία,,Η εικόνα στην Αττική,"«Βασίλισσα» στα υψηλά ενοίκια αναδεικνύεται για άλλη μια φορά η Αττική, με τις τρεις πιο ακριβές περιοχές να είναι η Βουλιαγμένη, το Κολωνάκι και το Ψυχικό. Στον αντίποδα,  ο Ασπρόπυργος και τα Άνω Λιόσια αποτελούν τις πλέον οικονομικές περιοχές του λεκανοπεδίου. Αναφορικά με τις υπόλοιπες περιοχές της Ελλάδας, η Θεσσαλονίκη και το Ηράκλειο Κρήτης ακολουθούν την Αττική στα υψηλά ενοίκια, σύμφωνα με νέα έρευνα του Pricefox που αποκαλύπτει μεγάλες αυξήσεις στις τιμές ενοικίασης διαμερισμάτων σε όλη την χώρα.  Η έρευνα αναλύει, για τις περιοχές της Αττικής, Θεσσαλονίκης, Πάτρας, Λάρισας, Βόλου και Κρήτης τις μέσες τιμές ανά τ.μ. Αξίζει να σημειωθεί ότι, σύμφωνα με την έρευνα, το βάρος που έχουν να σηκώσουν πλέον τα μέσα νοικοκυριά για την ενοικίαση στέγασης αγγίζει σε πολλές περιπτώσεις και το 50% του διαθέσιμου εισοδήματος. Ειδικότερα, όπως προκύπτει από την ανάλυση, στην Αττική η μέση τιμή για ενοικίαση διαμερισμάτων κυμαίνεται στα 9,3 ευρώ/τ.μ. Στην Θεσσαλονίκη η αντίστοιχη μέση τιμή είναι 8,1 ευρώ/τ.μ. Στην επαρχία ακριβότερες τιμές ενοικίων παρατηρούνται στην Κρήτη και συγκεκριμένα στο Ηράκλειο με 8 ευρώ/τ.μ. Με αρκετή διαφορά χαμηλότερα οι τιμές στην υπόλοιπη Κρήτη κινούνται στα 6,7 ευρώ/τ.μ. στα Χανιά, 6,6 ευρώ/τ.μ. στο Λασίθι και 6,2 ευρώ/τ.μ. στο Ρέθυμνο. Στον Βόλο η μέση τιμή ενοικίασης διαμερισμάτων είναι στα 7,7 ευρώ/τ.μ. και στη Λάρισα στα 7,1 ευρώ/τ.μ., περίπου 1 ευρώ/τ.μ. φθηνότερα σε σχέση με την Θεσσαλονίκη. Στην Πάτρα οι ενοικιαστές πληρώνουν κατά μέσο όρο 7,5 ευρώ/τ.μ. Στην Αττική τα νοικοκυριά θα πληρώσουν για ενοικίαση διαμερίσματος κατά μέσο όρο από 3,8 ευρώ/τ.μ. στην οικονομική περιοχή του Ασπρόπυργου ενώ η μέση τιμή φτάνει τα 18,5 ευρώ/τ.μ. κατά μέσο όρο στην Βουλιαγμένη. Παραδοσιακά ακριβή η περιοχή του Κολωνακίου στην ενοικίαση διαμερισμάτων με την μέση τιμή να αγγίζει τα 16 ευρώ/τ.μ. Στην τρίτη θέση βρίσκεται το Ψυχικό όπου για να γίνεις κάτοικος θα πρέπει να πληρώσεις 14,9 ευρώ/τ.μ. κατά μέσο όρο για την ενοικίαση ενός διαμερίσματος. Την πρώτη πεντάδα κλείνουν Γλυφάδα και Παλαιό Φάληρο με μέση τιμή ενοικίασης 12,2 ευρώ/τ.μ. και 11,5 ευρώ/τ.μ. αντίστοιχα. Στον αντίποδα, οικονομικότερη περιοχή όπως προαναφέρθηκε είναι ο Ασπρόπυργος, ακολουθούν τα Άνω Λιόσια με 5,9 ευρώ/τ.μ. ενώ λίγο πιο πάνω από 6 ευρώ/τ.μ. κινούνται τα ενοίκια σε Σπάτα, Ελευσίνα και Αχαρνές. Η αυξητική τάση των ενοικίων οφείλεται σε μεγάλο βαθμό στη μειωμένη ανοικοδόμηση των τελευταίων ετών της οικονομικής κρίσης. Ως αποτέλεσμα η αυξημένη ζήτηση δεν συμβάδισε με αυξημένη προσφορά με αποτέλεσμα οι ιδιοκτήτες ακινήτων να προχωρήσουν σε απότομες αυξήσεις των τιμών ενοικίων για να περιορίσουν και τις απώλειες από την οικονομική κρίση. Επιπλέον συνέβαλε σε αυτό και η μείωση των υποψήφιων αγοραστών ακινήτων λόγω της οικονομικής κρίσης οι οποίοι κατέφυγαν σε λύσεις ενοικίασης. Κατά μέσο όρο στην Ελλάδα 17000 νοικοκυριά αναζητούν κατοικία. Αν αναλογιστεί κανείς την οικονομική κρίση που έχει διαρκέσει πλέον μια δεκαετία ο συνολικός αριθμός των νοικοκυριών αυτών φτάνει τις 170000. Ωστόσο μέσα σε αυτή τη δεκαετία η ανοικοδόμηση ήταν ιδιαίτερα μειωμένη με αποτέλεσμα οι τιμές των ενοικίων να αυξηθούν περαιτέρω. Όλα τα παραπάνω έχουν οδηγήσει στις τελευταίες ενημερωμένες τιμές που προκύπτουν από την έρευνα για τον Ιούνιο του 2022. Διανύουμε μια περίοδο που μετά την οικονομική κρίση έχει προστεθεί η ενεργειακή κρίση με αποτέλεσμα την αύξηση του πληθωρισμού. Το καλάθι της νοικοκυράς έχει αυξηθεί το τελευταίο διάστημα σε πολλές περιπτώσεις άνω του 10%. Το βάρος που έχουν να σηκώσουν πλέον τα μέσα νοικοκυριά για την ενοικίαση στέγασης αγγίζει σε πολλές περιπτώσεις και το 50% του διαθέσιμου εισοδήματος. ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/finance/1323787/akinita-se-ypsilo-10etias-ta-enoikia-oi-agorastes-protimoun-diamerismata/,Ακίνητα: Σε υψηλό 10ετίας τα ενοίκια- Οι αγοραστές προτιμούν διαμερίσματα,2022-04-25,12:06:00,Οικονομία & Αγορές                \Οικονομία,,,"Οι νέες προκλήσεις στην αγορά ακινήτων, όπως αυτές διαμορφώνονται από τον πόλεμο στην Ουκρανία, την αύξηση του ενεργειακού κόστους και τις ευρύτερες πληθωριστικές πιέσεις, βρίσκονται στο επίκεντρο εκτιμήσεων που διατυπώνουν επαγγελματίες του χώρου, σχετικά με την πορεία της αγοράς. Σε εκτιμήσεις του που έδωσε στη δημοσιότητα ο Ιωάννης Ρεβύθης, οικονομολόγος -εκτιμητής ακινήτων, μέλος ΔΣ Ομοσπονδίας Μεσιτών Ελλάδας και πρώην πρόεδρος της Ομοσπονδίας αναφέρει ότι η αγορά ακινήτων αναμένεται να ξεκαθαρίσει μέσα στους επόμενους μήνες, αφού αφομοιώνει τις επιπτώσεις στην ευρύτερη οικονομία με σημαντική καθυστέρηση από 8 έως 10 μήνες. «Παρ’ όλ’ αυτά, η ύπαρξη πληθωριστικών τάσεων, σε συνδυασμό με την περιορισμένη προσφορά κατοικιών, διατηρεί σε υψηλά επίπεδα τη ζήτηση. Η έρευνα στην ελληνική αγορά ακινήτων δείχνει ότι υπάρχει αυξημένο ενδιαφέρον για ακίνητα στα αστικά κέντρα, ενώ σχεδόν έξι στους δέκα υποψήφιους αγοραστές ενδιαφέρονται ολοένα και περισσότερο για διαμερίσματα αντί για μονοκατοικίες. Τμήμα των προσφύγων της Ουκρανίας που υπολογίζεται ότι θα απορροφήσει η Ελλάδα, θα ενισχύσει τη ζήτηση για διαμερίσματα», εκτιμά. «Εάν οι δύο πλευρές τα βρουν μεταξύ τους και σε σύντομο χρονικό διάστημα, οι δείκτες αγοράς και μίσθωσης θα είναι ανοδικοί στο κέντρο της Αθήνας, όπου έχουμε υψηλό συγκοινωνιακό δίκτυο κοντά σε πλατείες και περιοχές περισσότερο οικιστικές από ό,τι εμπορικές. Για άλλη μια φορά, αυτά τα στοιχεία ευθυγραμμίζονται με τη μετατόπιση των προτιμήσεων προς τα κέντρα των πόλεων και τους επιχειρηματικούς κόμβους, καθώς η οικονομία της Ελλάδας αλλάζει και οι νέοι επαγγελματίες που επιστρέφουν στην Ελλάδα και εργάζονται σε σταθερές θέσεις εργασίας στην τεχνολογία προτιμούν κατοικίες που βρίσκονται κοντά σε μέσα μεταφοράς (π.χ. μετρό, προαστιακός) και στους επιχειρηματικούς κόμβους. Πολλές επενδύσεις στην ελληνική αγορά κατοικίας εξακολουθούν να προέρχονται από το εξωτερικό», αναφέρει ο κ.Ρεβύθης. Εκτιμά επίσης, ότι θα υπάρξει μεγάλη κινητικότητα στην αγορά των πολυτελών κατοικιών που αφορά ακίνητα σε τουριστικές περιοχές. Ειδικότερα, πολίτες της Βόρειας Ευρώπης καθώς και πολίτες από τη Βόρεια Αμερική, αλλά και τη Μέση Ανατολή είναι αυτοί που θα οδηγήσουν ανοδικά την κτηματαγορά. Η ζήτηση επικεντρώνεται στη Νότια περιοχή της Αττικής, στο κέντρο της Αθήνας, σίγουρα θα ξεκινήσει και στα Βόρεια Προάστια της Αττικής, τα οποία έχουν μείνει πίσω, αλλά και όλα τα νησιά της χώρας μας. Έτσι, παρά την αστάθεια, της οποίας η διάρκεια παραμένει άγνωστη λόγω του πολέμου στην Ουκρανία, εκτιμάται ότι οι εξελίξεις της κτηματαγοράς, εάν έχουν γρήγορο τέλος λήξης, θα δώσουν ώθηση και ανοδικό ρυθμό στην ελληνική κτηματαγορά από fund, επενδυτικές εταιρείες, κατασκευαστές και ξένους, αναφέρει το μέλος της Ομοσπονδίας Μεσιτών Ελλάδος. Ο κ. Ρεβύθης εκτιμά ότι η βασική ανησυχία για την αγορά ακινήτων αφορά κατά βάση το ενεργειακό κόστος, το οποίο, ίσως, αναγκάσει ορισμένους είτε να επιβραδύνουν είτε να αναβάλλουν την πραγματοποίηση των έργων ανάπτυξης ακινήτων που διαθέτουν σε εξέλιξη και των οποίων η συνέχιση θα ήταν ασύμφορη και ζημιογόνα. Κυριαρχεί επομένως μια στάση αναμονής για τους ενδιαφερόμενους, όπως επίσης και για τους πωλητές, είτε ιδιώτες είτε κατασκευαστές. Οι τελευταίοι κρατούν μια στάση αναμονής που αφορά τις πωλήσεις κατοικιών, όπως επίσης και τις συμφωνίες περί αντιπαροχής, διότι τα κόστη των οικοδομικών υλικών έχουν εκτοξευθεί από 20 έως 100%, λόγω των γεγονότων, της αύξησης του πετρελαίου αλλά και της αύξησης των ναύλων της ναυσιπλοΐας. Διότι, με ένα αβέβαιο τελικό κόστος κατασκευής, δεν μπορούν να δεσμευτούν είτε με προ σύμφωνο, είτε με οριστικό συμβόλαιο για ακίνητα που δεν έχουν ολοκληρωθεί κατασκευαστικά, εκτιμά μεταξύ άλλων ο κ.Ρεβύθης. Αναφέρεται επίσης στις τιμές των ενοικίων, οι οποίες, όπως επισημαίνει βρίσκονται στα υψηλοτέρα επίπεδα δεκαετίας. Κυρίως στα νεόδμητα, έως 10ετων διαμερίσματα – μεζονέτες και ο λόγος είναι ότι η δεκαετή ύφεση της κτηματαγοράς – κατασκευών δεν μπορεί να προλάβει με καινούργιες κατασκευές, την υπάρχουσα ζήτηση. Οι περισσότεροι ενοικιαστές δεν αλλάζουν τις σε καλή κατάσταση κατοικίες τους, οι κατασκευαστές προτιμούν να πωλήσουν τα νεόδμητα ακίνητα και όχι να τα μισθώσουν, προσθέτει. Τι θα επηρεάσει την αγορά ακινήτων Από την μεριά του ο Μπάμπης Χαραλαμπόπουλος, τ. πρόεδρος Ελληνικού Ινστιτούτου Εκτιμητικής, τ. Ορκωτός Εκτιμητής και επιστημονικός σύμβουλος της SOLUM Property Solutions, εκτιμά ότι μετά από τη δεκαετή οικονομική κρίση, τα έως τώρα κύματα της πανδημίας και ο πόλεμος στην Ουκρανία, η αγορά των ακινήτων και ειδικότερα η αγορά των πάσης φύσεως οικοδομών (διαμερίσματα, μονοκατοικίες, βίλλες, εξοχική κατοικία, γραφεία, καταστήματα και logistics) μόλις επιστέψουμε σε μια νέα κανονικότητα, θα αναδιαταχθεί και θα ξεκινήσει από μια νέα βάση. Σε εκτιμήσεις του δίνει έμφαση σε σειρά παραγόντων που υπάρχουν και διαμορφώνουν το σκηνικό στον τομέα των ακινήτων. Μεταξύ άλλων αναφέρεται στο πόλεμο στην Ουκρανία, στη ενεργειακή κρίση, στο κόστος των πάσης φύσεως καυσίμων και των μεταφορικών, στο δημογραφικό της χώρας που επηρεάζει το πλήθος των απαιτούμενων κατοικιών, αλλά και στο μέγεθός τους καθώς και στη τάση (που δημιουργήθηκε λόγω της πανδημίας) για εργασία από το σπίτι που οδηγεί στη ζήτηση μικρού χώρου στην κατοικία, προκειμένου να εξυπηρετηθεί. Επίσης, αναφέρεται στις ανάγκες σε χώρους γραφείων που διαφοροποιούνται, διότι η εργασία από το σπίτι αλλάζει το τοπίο. Στα ζητήματα που θα διαμορφώσουν τις εξελίξεις στην αγορά ακινήτων αναφέρει ο κ.Χαραλαμπόπουλος είναι η ανάγκη εκσυγχρονισμού σημαντικού τμήματος του αποθέματος κατοικιών μέσω ανακαίνισης, η ενεργειακής αναβάθμισης και όπου είναι απαραίτητο αντισεισμικής ενίσχυσης. Οι πορεία της αγοράς ακινήτων θα καθοριστεί και από τους ξένους που έρχονται στην Ελλάδα για να εργαστούν εξ’ αποστάσεως για εταιρία που έχει έδρα στο εξωτερικό και αναζητούν κατοικία, είτε με μακροχρόνια είτε με βραχυχρόνια μίσθωση. Ο κ. Χαραλαμπόπουλος αναφέρεται επίσης στα «πράσινα» κτίρια γραφείων που έχουν μεγάλη ζήτηση, γεγονός που έχει ωθήσει developers στην κατασκευή αρκετών τέτοιων κτιρίων που βρίσκονται σε διάφορα στάδια κατασκευής, ενώ σχεδιάζονται και άλλα που θα αρχίσουν να ανεγείρονται όταν ξεκαθαρίσει το τοπίο και εξομαλυνθεί το κόστος υλικών και εργατικών. Επίσης δίνει έμφαση στα κτίρια Logistics, που λόγω και της πανδημίας (έγινε μεγάλη στροφή στο ηλεκτρονικό εμπόριο) αλλά και της αναβάθμισης των λιμανιών του Πειραιά και της Θεσσαλονίκης, αποτελούν μαγνήτη για τις ΑΕΕΑΠ και άλλους επενδυτές. Στη νέα κανονικότητα θα έχουμε, μεταξύ άλλων, δυνάμεις που ωθούν την αγορά ανοδικά αλλά και άλλες σοβαρές δυνάμεις που δρουν στην αντίθετη κατεύθυνση. ‘Αρα είμαστε σε ένα μεταβατικό στάδιο με δύο τάσεις. Αυτές οι δύο τάσεις στην πορεία του χρόνου (ανάλογα και με τη διάρκεια του πολέμου και της ενεργειακής κρίσης), θα δημιουργήσουν μια νέα βάση η οποία θα ποικίλει ανάλογα με την πόλη, την τοποθεσία, το μέγεθος του ακινήτου, την ποιότητα και την κατάστασή του, την παλαιότητα και τα άλλα χαρακτηριστικά του, εκτιμά. Και προσθέτει: Πολλά από τα ακίνητα που βρίσκονται τώρα, λόγω κόκκινων δανείων, στα χέρια των τραπεζών η των funds, αφού ωριμάσουν, θα μπουν και αυτά στην προσφορά και έτσι θα επηρεάσουν στον ένα η τον άλλο βαθμό τις τιμές αλλά και τα ενοίκια. Οι νέες οικοδομές είναι λιγοστές και εφόσον βρίσκονται σε καλά σημεία, συναντούν ικανή ζήτηση. ‘Αρα εκεί έχουμε αυξητικές τάσεις. Από την άλλη πλευρά η πολύ μεγάλη αύξηση του κόστους κατασκευής και η όλη αναταραχή που υπάρχει αυτή την περίοδο, έχει οδηγήσει σε κατάσταση αναβολής την ανέγερση αρκετών νέων οικοδομών. Εκτιμά επίσης μεταξύ άλλων ότι Πηγή: ΑΠΕ-ΜΠΕ ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/deltia-typou/1311662/g-chatzitheodosiou-sti-nafteboriki-epivevlimeni-anagki-na-pagosoun-oi-afxiseis-sta-enoikia/,Γ. Χατζηθεοδοσίου στη Ναυτεμπορική: Επιβεβλημένη ανάγκη να «παγώσουν» οι αυξήσεις στα ενοίκια,2022-03-22,09:33:53,Δελτία Τύπου,,,"Ο Πρόεδρος του Επαγγελματικού Επιμελητηρίου Αθηνών, Γιάννης Χατζηθεοδοσίου, με άρθρο του που δημοσιεύθηκε στην εφημερίδα “Ναυτεμπορική”, κρούει τον κώδωνα του κινδύνου σχετικά με την πιθανότητα να αυξηθούν τα ενοίκια επαγγελματικών χώρων. Όπως σημειώνει ο κ. Χατζηθεοδοσίου, η επιχειρηματική κοινότητα -κυρίως οι μικρομεσαίοι- δεν μπορούν να επωμιστούν άλλα βάρη σε μία περίοδο που το λειτουργικό τους κόστος κινείται σε πολύ υψηλά επίπεδα εξαιτίας των συνεχών ανατιμήσεων και καλεί την κυβέρνηση να προχωρήσει άμεσα σε “πάγωμα” των αυξήσεων. Σε διαφορετική περίπτωση, όπως αναφέρει ο κ. Χατζηθεοδοσίου, το αποτέλεσμα θα είναι να αυξηθούν τα “λουκέτα” των επιχειρήσεων. Ακολουθεί το άρθρο του Προέδρου του Ε.Ε.Α.: Γ. Χατζηθεοδοσίου: Επιβεβλημένη ανάγκη να «παγώσουν» οι αυξήσεις στα ενοίκια Τα νέα μέτρα που ανακοίνωσε η κυβέρνηση προκειμένου να δημιουργήσει ένα ανάχωμα απέναντι στο κύμα ανατιμήσεων, απλώς προσφέρουν μία ανακούφιση σε ορισμένες κατηγορίες πολιτών και σε καμία περίπτωση δεν μπορούν να καλύψουν το ποσοστό της αύξησης σε ενέργεια και άλλα αγαθά. Το πόσο δύσκολη είναι η κατάσταση για νοικοκυριά και επιχειρήσεις φαίνεται και από τα επίσημα στοιχεία, καθώς τον Φεβρουάριο ο πληθωρισμός ανέβηκε στο 7,2% και σύμφωνα με τις εκτιμήσεις και του Επαγγελματικού Επιμελητηρίου Αθηνών αλλά και άλλων παραγόντων της αγοράς, έπεται και συνέχεια. Τους επόμενους μήνες μπορεί να δούμε αύξηση του πληθωρισμού που θα ξεπερνά το 9% ενώ οι ανατιμήσεις σε αγαθά μπορεί να ξεπεράσουν το 35%. Ως ΕΕΑ έχουμε επισημάνει ότι εξαιτίας της αύξησης του ηλεκτρικού ρεύματος, του φυσικού αερίου και των καυσίμων, το λειτουργικό κόστος μίας επιχείρησης έχει «απογειωθεί», με αποτέλεσμα εκατοντάδες χιλιάδες επιχειρήσεις να αδυνατούν να ανταποκριθούν στις υποχρεώσεις τους, όπως εξόφληση λογαριασμών και έγκαιρη καταβολή οφειλών του παρελθόντος. Αυτό το κόστος σε πάρα πολλές περιπτώσεις ξεπερνά και το κόστος του ενοικίου για μία επιχείρηση, δείγμα του άμεσου κινδύνου που αντιμετωπίζουν σήμερα οι επιχειρήσεις και κυρίως οι μικρομεσαίες. Σε αυτή την εξαιρετικά δύσκολη συγκυρία, έρχεται να προστεθεί ακόμα ένας «πονοκέφαλος» για τους ανθρώπους της αγοράς. Η απαίτηση πολλών ιδιοκτητών ακινήτων να αυξήσουν το ενοίκιο, λόγω του σφοδρού κύματος ακρίβειας. Μπροστά στο νέο κίνδυνο, η κυβέρνηση οφείλει να πάρει μέτρα και κυρίως να προστατεύσει την επιχειρηματική κοινότητα που βλέπει τα προβλήματα να πολλαπλασιάζονται αντί να επιλύονται. Ζητάμε λοιπόν την έμπρακτη στήριξη της και το «πάγωμα» των αυξήσεων στα ενοίκια, μέχρι να περάσει η νέα κρίση. Είναι απόλυτη ανάγκη για την οικονομία και την κοινωνία μας να σταθούν όρθιοι οι μικρομεσαίοι. Και για να γίνει αυτό, απαιτείται η μέριμνα από την πλευρά της Πολιτείας. Δεν είναι δυνατόν μέσα σε αυτόν τον κυκεώνα ανατιμήσεων να εμφανίζεται ξαφνικά και θέμα αύξησης ενοικίων. Οι αντοχές των επιχειρήσεων έχουν εξαντληθεί προ πολλού και σε αυτό δεν χωρά συζήτηση. Ακόμα και με την εφαρμογή των μέτρων στήριξης, πολλοί συνάδελφοι μας δεν θα καταφέρουν να παραμείνουν σε λειτουργία, κάτι που θα προκαλέσει αλυσιδωτές αρνητικές εξελίξεις στον τομέα της απασχόλησης αλλά και των δημοσίων εσόδων. Με το να επιτραπεί η αύξηση ενοικίων, είναι βέβαιο ότι τα λουκέτα θα πολλαπλασιαστούν. Περιμένουμε από την κυβέρνηση να πάρει ξεκάθαρη θέση και να μην επιτρέψει κάτι που θα αποδειχθεί καταστροφικό για το επιχειρείν. ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/afieromata/1310710/anagkaio-to-pagoma-afxiseon-sta-enoikia/,Αναγκαίο το «πάγωμα» αυξήσεων στα ενοίκια,2022-03-19,08:58:00,Αφιερώματα                \THE N SOCIETY,,,"The N Society Του Γιάννη Χατζηθεοδοσίου, Προέδρου του Επαγγελματικού Επιμελητηρίου Αθηνών, ΕΕΑ Τα νέα μέτρα που ανακοίνωσε η κυβέρνηση, προκειμένου να δημιουργήσει ένα ανάχωμα απέναντι στο κύμα ανατιμήσεων, απλώς προσφέρουν μία ανακούφιση σε ορισμένες κατηγορίες πολιτών και σε καμία περίπτωση δεν μπορούν να καλύψουν το ποσοστό της αύξησης σε ενέργεια και άλλα αγαθά. Το πόσο δύσκολη είναι η κατάσταση για νοικοκυριά και επιχειρήσεις φαίνεται και από τα επίσημα στοιχεία, καθώς τον Φεβρουάριο ο πληθωρισμός ανέβηκε στο 7,2% και σύμφωνα με τις εκτιμήσεις και του Επαγγελματικού Επιμελητηρίου Αθηνών, αλλά και άλλων φορέων και παραγόντων της αγοράς, έπεται και συνέχεια. Τους επόμενους μήνες μπορεί να δούμε αύξηση του πληθωρισμού που θα ξεπερνά το 9%, ενώ οι ανατιμήσεις σε αγαθά μπορεί να ξεπεράσουν το 35%. Ως ΕΕΑ έχουμε επισημάνει ότι εξαιτίας της αύξησης του ηλεκτρικού ρεύματος, του φυσικού αερίου και των καυσίμων, το λειτουργικό κόστος μίας επιχείρησης έχει «απογειωθεί», με αποτέλεσμα εκατοντάδες χιλιάδες επιχειρήσεις να αδυνατούν να ανταποκριθούν στις υποχρεώσεις τους, πως εξόφληση λογαριασμών και έγκαιρη καταβολή οφειλών του παρελθόντος. Αυτό το κόστος σε πάρα πολλές περιπτώσεις ξεπερνά και το κόστος του ενοικίου για μία επιχείρηση, δείγμα του άμεσου κινδύνου που αντιμετωπίζουν σήμερα οι επιχειρήσεις και κυρίως οι μικρομεσαίες. Σε αυτή την εξαιρετικά δύσκολη συγκυρία, έρχεται να προστεθεί ακόμα ένας «πονοκέφαλος» για τους ανθρώπους της αγοράς: η απαίτηση πολλών ιδιοκτητών ακινήτων να αυξήσουν το ενοίκιο, λόγω του σφοδρού κύματος ακρίβειας. Μπροστά στον νέο κίνδυνο, η κυβέρνηση οφείλει να πάρει μέτρα και κυρίως να προστατεύσει την επιχειρηματική κοινότητα που βλέπει τα προβλήματα να πολλαπλασιάζονται αντί να επιλύονται. Ζητάμε λοιπόν την έμπρακτη στήριξή της και το «πάγωμα» των αυξήσεων στα ενοίκια, μέχρι να περάσει η νέα κρίση. Είναι απόλυτη ανάγκη για την οικονομία και την κοινωνία μας να σταθούν όρθιοι οι μικρομεσαίοι. Και για να γίνει αυτό, απαιτείται η μέριμνα από την πλευρά της Πολιτείας. Δεν είναι δυνατόν μέσα σε αυτόν τον κυκεώνα ανατιμήσεων να εμφανίζεται ξαφνικά και θέμα αύξησης ενοικίων. Οο αντοχές των επιχειρήσεων έχουν εξαντληθεί προ πολλού και σε αυτό δεν χωρά συζήτηση. Ακόμα και με την εφαρμογή των μέτρων στήριξης, πολλοί συνάδελφοί μας δεν θα καταφέρουν να παραμείνουν σε λειτουργία, κάτι που θα προκαλέσει αλυσιδωτές αρνητικές εξελίξεις στον τομέα της απασχόλησης, αλλά και των δημοσίων εσόδων. Με το να επιτραπεί η αύξηση ενοικίων, είναι βέβαιο ότι τα λουκέτα θα πολλαπλασιαστούν. Περιμένουμε από την κυβέρνηση να πάρει ξεκάθαρη θέση και να μην επιτρέψει κάτι που θα αποδειχθεί καταστροφικό για το επιχειρείν. ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/finance/1134352/dimopsifisma-apallotriosi-240-000-diamerismaton-enekrine-to-564-ton-verolinezon-kontra-sta-akriva-enoikia/,"Δημοψήφισμα: Απαλλοτρίωση 240.000 διαμερισμάτων ενέκρινε το 56,4 % των Βερολινέζων κόντρα στα ακριβά ενοίκια",2021-09-27,17:10:00,Οικονομία & Αγορές,,,"Με 56% οι Βερολινέζοι ζήτησαν χθες από το δήμο να απαλλοτριώσει διαμερίσματα από μεγάλες εταιρείες διαχείρισης ακινήτων,σύμφωνα με τα προσωρινά αποτελέσματα του χθεσινού δημοψηφίσματος. Η απόφαση αυτή, που ωστόσο δεν ειναι δεσμευτική, προβλέπει την απαλλοτρίωση περίπου 240.000 διαμερισμάτων αξίας δισεκατομμυρίων από τις εταιρείες διαχείρισης ακινήτων ώστε να αντιμετωπιστεί η απότομη αύξηση των ενοικίων στη γερμανική πρωτεύουσα. Συγκεκριμένα, η καταμέτρηση του δημοψηφίσματος έδειξε ότι το 56,4% των ψηφοφόρων τάχθηκε υπέρ του μέτρου, ενώ το 39% ήταν αντίθετο, όπως μετέδωσε το γερμανικό πρακτορείο ειδήσεων dpa τη Δευτέρα. Η πρόταση, αν υιοθετηθεί, θα επηρεάσει περίπου το 15% των ενοικιαζόμενων διαμερισμάτων στην πόλη. Οι εκπρόσωποι της πρωτοβουλίας γνωστής ως Expropried Deutsche Wohnen & Co, η οποία ασκούσε πιέσεις για το μέτρο από το 2019, χαιρέτισαν το αποτέλεσμα και είπαν ότι θα ασκήσουν  στις συνομιλίες του συνασπισμού για την κυβέρνηση του Βερολίνου για την εφαρμογή του μέτρου. Το αν θα εφαρμοστεί το δημοψήφισμα εξαρτάται από την κυβέρνηση του Βερολίνου, η οποία εξελέγη την Κυριακή. Οι Σοσιαλδημοκράτες διατήρησαν τον έλεγχο του Βερολίνου. Σε αυτή την περίπτωση η υποψήφιά τους Φραντζέσκα Γκίφεϊ θα γίνει η πρώτη γυναίκα δήμαρχος της πόλης. Η Γκίφεϊ είχε ταχθεί κατά των απαλλοτριώσεων αλλά έχει πει  ότι τα αποτελέσματα του δημοψηφίσματος πρέπει να γίνονται σεβαστά Τα αυξανόμενα ενοίκια είναι ένα θέμα που απασχολεί εδώ και χρόνια το Βερολίνο καθώς το εισόδημα των πολιτών πλήττεται σφοδρά. Ο «Σύλλογος Ενοικιαστών» του Βερολίνου καταγγέλλει ότι για τις οικογένειες με εισοδήματα κάτω από τον μέσο όρο το κόστος κατοικίας ξεπερνά το 50% των μηνιαίων εισοδημάτων τους, με τις τιμές να έχουν φτάσει στα 5,30 ευρώ για τα προκατασκευασμένα διαμερίσματα και στα 13 ευρώ το τετραγωνικό μέτρο για τα προπολεμικά ή πολυτελή διαμερίσματα Οι επικριτές του δημοψηφίσματος επεσήμαναν ότι η απαλλοτρίωση περίπου 240,00 διαμερισμάτων θα κοστίσει στην κυβέρνηση του Βερολίνου δισεκατομμύρια ευρώ, τα οποία δεν θα είναι  λείψουν από άλλες περιοχές όπου η πόλη χρειάζεται να επενδύσει, όπως σχολεία ή υποδομές. Νωρίτερα αυτό το μήνα, η κυβέρνηση της πόλης ανακοίνωσε ότι αγόρασε περίπου 14.750 διαμερίσματα από δύο μεγάλους ιδιοκτήτες εταιρειών έναντι 2,46 δισεκατομμυρίων ευρώ (2,87 δισεκατομμύρια δολάρια) για να επεκτείνει την παροχή δημόσιων καταλυμάτων. Ο Όλαφ Σολτς πάντως, στο παραπέντε των εκλογών,παρουσίασε στο Μόναχο τις προτάσεις του SPD για την κατοικία υποστηρίζοντας την προσφορά κατοικιών σε προσιτές τιμές εκτιμώντας ότι το δικαίωμα στην κατοικία αποτελεί το κοινωνικό πρόβλημα του καιρού μας. Επίσης, λίγο πριν ανοίξουν οι κάλπες, ζήτησς τη δημιουργία μιας «Συμμαχίας για κατοικίες σε προσιτές τιμές» , στην οποία θα συμμετέχουν οι δήμοι, οι εταιρείες διαχείρισης ακινήτων, ο κατασκευαστικός τομέας, οι ιδιοκτήτες ακινήτων, οι σύλλογοι ενοικιαστών και τα συνδικάτα. Με πληροφορίες από το AP ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/finance/770943/meiomena-enoikia-ti-deftera-anoigei-i-platforma-gia-tropopoiitikes-diloseis-covid/,Μειωμένα ενοίκια: Τη Δευτέρα ανοίγει η πλατφόρμα για τροποποιητικές δηλώσεις COVID,2021-07-03,15:58:00,Οικονομία & Αγορές                \Οικονομία,,,"Από την 1η Ιουλίου έχει ανοίξει η πλατφόρμα για τις δηλώσεις COVID για τα «κουρεμένα» ενοίκια του Μαΐου. Οι δικαιούχοι έχουν ήδη εισπράξει την αποζημίωση που δικαιούνται με βάση τις δηλώσεις του Απριλίου. Ωστόσο θα πρέπει να υποβάλουν τη δήλωση, διαφορετικά θα κληθούν να επιστρέψουν τα χρήματα που έχουν λάβει. Όπως έχει ανακοινώσει το υπουργείο Οικονομικών, από τη Δευτέρα 5 Ιουλίου και έως την Τρίτη 20 Ιουλίου : ·       Θα δοθεί η δυνατότητα υποβολής τροποποιητικών δηλώσεων για υπεκμισθώσεις με πολλά ακίνητα για το 2020 και το 2021 και αρχικών δηλώσεων COVID από εκμισθωτές σε αλυσίδες υπεκμισθώσεων για τις οποίες δεν έχει υποβληθεί δήλωση COVID για το 2020. Όσον αφορά την καταβολή των αποζημιώσεων για τις δηλώσεις που θα υποβληθούν έως τις 20 Ιουλίου, σχεδιάζεται να πραγματοποιηθεί έως το τελευταίο δεκαήμερο του Αυγούστου. Στο διάστημα αυτό θα επιλυθούν και επιμέρους προβλήματα που έχουν προκύψει από τη μέχρι τώρα διαχείριση των αιτήσεων αυτών. Για το μήνα Ιούνιο, απαλλαγή ενοικίου δικαιούνταν όσοι ανήκουν στο χώρο της εστίασης, του τουρισμού, του πολιτισμού, του αθλητισμού, των κέντρων διασκέδασης και των μουσικών σκηνών, τις μεταφορές, τα γυμναστήρια, του παιδότοπους και για όσες επιχειρήσεις παρέμειναν κλειστές με κρατική εντολή. Για τον Ιούλιο, η απαλλαγή από την υποχρέωση καταβολής ενοικίου ισχύει μόνο για τις επιχειρήσεις στις οποίες επιβάλλονται περιοριστικά μέτρα λειτουργίας, όπως επιχειρήσεις του πολιτισμού και αθλητισμού, δραστηριότητες που σχετίζονται με τη διοργάνωση εκδηλώσεων και εκθέσεων, πάρκα αναψυχής και επιχειρήσεις που παραμένουν κλειστές με κρατική εντολή. Επιπλέον, εντάσσονται και τα γυμναστήρια, για τα οποία ίσχυε απαγόρευση δραστηριότητας έως πρόσφατα και λειτουργούν ακόμη με σημαντικούς περιορισμούς. Η καταβολή μειωμένου ενοικίου κατά 40% ισχύει μόνο για την κύρια κατοικία των εργαζόμενων που τίθενται σε αναστολή εργασίας τον μήνα Ιούλιο, καθώς και για τη φοιτητική κατοικία των εξαρτώμενων μελών αυτών. Ραλλού Αλεξοπούλου ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/finance/740448/meiomeno-enoikio-kata-40-kai-ton-iounio-gia-plittomenous/,Μειωμένο ενοίκιο κατά 40% και  τον Ιούνιο για πληττόμενους,2021-06-28,15:42:00,Οικονομία & Αγορές                \Αγορές,,,"Από την έντυπη έκδοση Μειωμένο ενοίκιο κατά 40% θα πληρώσουν και τον Ιούνιο όσες επιχειρήσεις δραστηριοποιούνται στο λιανεμπόριο, καθώς και οι εργαζόμενοι που θα τεθούν μέσα σε αυτόν τον μήνα σε αναστολή εργασίας και μόνο για την κύρια κατοικία τους. Επίσης, τα εξαρτώμενα μέλη των εργαζομένων που βρίσκονται σε αναστολή θα συνεχίσουν να έχουν και αυτόν τον μήνα μειωμένο ενοίκιο για τη φοιτητική τους κατοικία. Αξίζει να σημειωθεί ότι ο Ιούνιος αναμένεται να είναι ο τελευταίος μήνας για τον οποίο προβλέπονται ευνοϊκές ρυθμίσεις αναφορικά με την υποχρέωση καταβολής ενοικίου, με εξαίρεση ελάχιστες περιπτώσεις επιχειρήσεων που ενδέχεται να απαιτηθεί να παραμείνουν κλειστές με κρατική εντολή τον μήνα Ιούλιο. Αυτό ουσιαστικά σημαίνει ότι εάν δεν υπάρξουν ανατροπές λόγω της ραγδαίας εξάπλωσης της μετάλλαξης ΔΕΛΤΑ, από τον Ιούλιο και μετά οι ιδιοκτήτες των ακινήτων θα αρχίσουν να λαμβάνουν ολόκληρο το μίσθωμα από τον ενοικιαστή. Θα πρέπει να αναφερθεί ότι με τη σχετική απόφαση (Α.1139/26.6.20221) που υπεγράφη από τον διοικητή της Ανεξάρτητης Αρχής Δημοσίων Εσόδων, Γ. Πιτσιλή, προσδιορίζονται οι πληττόμενες επιχειρήσεις για την υποχρεωτική απαλλαγή από την υποχρέωση καταβολής του συνολικού μισθώματος ή του 40% του συνολικού μισθώματος για τον μήνα Ιούνιο 2021. Ειδικότερα, στην εν λόγω απόφαση επισημαίνονται τα εξής: 1. Ο μισθωτής επαγγελματικής μίσθωσης προς εγκατάσταση επιχείρησης, η οποία εδρεύει ή έχει υποκατάστημα στην ελληνική επικράτεια και για την οποία έχουν ληφθεί ειδικά και έκτακτα μέτρα περί αναστολής ή προσωρινής απαγόρευσης λειτουργίας για προληπτικούς ή κατασταλτικούς λόγους που σχετίζονται με τον κορονοϊό COVID-19 ή η οποία πλήττεται οικονομικά λόγω της εμφάνισης και διάδοσης του κορονοϊού COVID-19, ήτοι επιχείρησης η οποία: α) έχει ενεργό, κύριο Κωδικό Αριθμό Δραστηριότητας (ΚΑΔ) την 4η Ιανουαρίου 2021 ή έχει ενεργό ΚΑΔ δευτερεύουσας δραστηριότητας την 4η Ιανουαρίου 2021 στον οποίο αντιστοιχούν τα μεγαλύτερα ακαθάριστα έσοδα με βάση την αρχική δήλωση φορολογίας εισοδήματος φορολογικού έτους 2019 τουλάχιστον έναν από τους ΚΑΔ που περιλαμβάνεται στους ΠΙΝΑΚΕΣ Α’ και Β’ του Παραρτήματος, το οποίο και αποτελεί αναπόσπαστο μέρος της παρούσας, απαλλάσσεται από την υποχρέωση καταβολής του συνολικού μισθώματος -ΠΙΝΑΚΑΣ Α’- ή του 40% του συνολικού μισθώματος -ΠΙΝΑΚΑΣ Β’- για τον μήνα Ιούνιο 2021, κατά παρέκκλιση των κείμενων διατάξεων περί μισθώσεων, σύμφωνα με τα οριζόμενα στο δεύτερο και τρίτο εδάφιο της παρ. 1 του δεύτερου άρθρου της από 20.3.2020 Πράξης Νομοθετικού Περιεχομένου (Α’ 68), όπως ισχύει. Σε περίπτωση που οι ΚΑΔ μιας επιχείρησης, όπως ορίζονται στο προηγούμενο εδάφιο, περιλαμβάνονται και στους δυο ΠΙΝΑΚΕΣ Α’ και Β’ του Παραρτήματος, εφαρμόζεται, το ευνοϊκότερο για τον μισθωτή, καθεστώς του ΠΙΝΑΚΑ Α’, ήτοι αυτό της απαλλαγής από την καταβολή του μισθώματος, β) έχει ενεργό, κύριο Κωδικό Αριθμό Δραστηριότητας (ΚΑΔ) την 4η Ιανουαρίου 2021 ή έχει ενεργό ΚΑΔ δευτερεύουσας δραστηριότητας την 4η Ιανουαρίου 2021 στον οποίο αντιστοιχούν τα μεγαλύτερα ακαθάριστα έσοδα με βάση την αρχική δήλωση φορολογίας εισοδήματος φορολογικού έτους 2019, έναν από τους ΚΑΔ που περιλαμβάνεται στον ΠΙΝΑΚΑ Β’ του Παραρτήματος και παράλληλα έχει ενεργό κύριο ΚΑΔ υποκαταστήματος/υποκαταστημάτων την 4η Ιανουαρίου 2021, ο οποίος περιλαμβάνεται στον ΠΙΝΑΚΑ Α’ του Παραρτήματος, απαλλάσσεται από την υποχρέωση καταβολής του συνολικού μισθώματος, κατά παρέκκλιση των κείμενων διατάξεων περί μισθώσεων, σύμφωνα με τα οριζόμενα στο δεύτερο και τρίτο εδάφιο της παρ. 1 του δεύτερου άρθρου της από 20.3.2020 Πράξης Νομοθετικού Περιεχομένου (Α’ 68), όπως ισχύει. Για την εφαρμογή της παρούσας, ως υποκατάστημα ορίζεται οποιαδήποτε εκτός της έδρας της επιχείρησης επαγγελματική εγκατάσταση, στην οποία πραγματοποιείται παραγωγική ή συναλλακτική δραστηριότητα [κωδικός εγκατάστασης υποσυστήματος Μητρώου TAXIS (10) – υποκατάστημα]. 2. Για την εφαρμογή των οριζόμενων στην προηγούμενη παράγραφο, οι Κωδικοί Αριθμοί Δραστηριότητας (ΚΑΔ) λαμβάνονται, όπως αυτοί έχουν τροποποιηθεί στο Φορολογικό Μητρώο της ΑΑΔΕ μέχρι και την 9η Φεβρουαρίου 2021. 3. Ειδικά για επιχειρήσεις που δεν ήταν ενεργές την 4η Ιανουαρίου 2021, για την εφαρμογή των οριζόμενων στην παρ. 1 της παρούσας, λαμβάνεται υπόψη ο κύριος ΚΑΔ κατά την ημερομηνία έναρξής τους από την 4η Ιανουαρίου 2021 και έως και τη δημοσίευση της παρούσας. Σε περίπτωση που η επιχείρηση δήλωσε ημερομηνία έναρξης υποκαταστήματος μετά την 4η Ιανουαρίου 2021, λαμβάνεται υπόψη ο ενεργός κύριος ΚΑΔ υποκαταστήματος κατά την έναρξη του υποκαταστήματος από την 4η Ιανουαρίου 2021 και έως και τη δημοσίευση της παρούσας. ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/finance/710137/meiomena-enoikia-erchontai-oi-pliromes-ton-apozimioseon-maiou/,Μειωμένα ενοίκια : «Έρχονται» οι πληρωμές των αποζημιώσεων Μαΐου,2021-06-22,07:27:00,Οικονομία & Αγορές                \Οικονομία,,,"Στα τέλη της εβδομάδας, εκτός απροόπτου, αναμένεται να ξεκινήσει η καταβολή των αποζημιώσεων στους ιδιοκτήτες ακινήτων για τα ενοίκια που δεν εισέπραξαν το Μάιο, με βάση τις δηλώσεις COVID που υπέβαλαν για το μήνα Απρίλιο. Παράλληλα, σχεδιάζεται, σύμφωνα με πληροφορίες, να γίνουν πληρωμές και για προηγούμενους μήνες, οι εκκρεμότητες γύρω από τις υπεκμισθώσεις όπως και στους ιδιοκτήτες που δήλωσαν τον σωστό IBAN του λογαριασμού τους στο Taxisnet. Την ίδια ώρα τις επόμενες ημέρες θα εκδοθεί η απόφαση με τους ΚΑΔ για τα μειωμένα ενοίκια του Ιουνίου. Στους σχεδιασμούς της ΑΑΔΕ είναι οι πληρωμές που θα γίνουν να αφορούν : ·       Την καταβολή της αποζημίωσης στους ιδιόκτητες ακινήτων-φυσικά πρόσωπα που δεν έλαβαν καθόλου ενοίκιο τον περασμένο Μάιο. Το ύψος της αποζημίωσης που δικαιούνται οι ιδιοκτήτες ανέρχεται στο 80% του αρχικού μισθώματος, ενώ για τα νομικά πρόσωπα που εκμισθώνουν ακίνητα, στο 60% του συμφωνημένου μισθώματος. Όσοι ιδιοκτήτες έλαβαν το 60% του ενοικίου θα αποζημιωθούν για το 50% της ζημιάς που υπέστησαν. ·       Την καταβολή της αποζημίωσης σε ιδιοκτήτες για προηγούμενους μήνες του 2021 αλλά και κάποιες λίγες περιπτώσεις για το διάστημα Νοεμβρίου-Δεκεμβρίου 2020. ·       Την καταβολή των ποσών που δικαιούνται ιδιοκτήτες οι οποίοι «επίλυσαν» το ζήτημα σχετικά με τον ΙΒΑΝ του λογαριασμού τους. Για τον Ιούνιο προβλέπεται: ·       πλήρης απαλλαγή ενοικίου για τις επιχειρήσεις που δραστηριοποιούνται στους κλάδους της εστίασης, του τουρισμού, του πολιτισμού, του αθλητισμού, των μεταφορών, τα γυμναστήρια και επιχειρήσεις στις οποίες επιβάλλονται περιοριστικά μέτρα. ·       μειωμένο ενοίκιο κατά 40% για τις επιχειρήσεις που δραστηριοποιούνται στο  λιανεμπόριο, για τους εργαζόμενους των οποίων η σύμβαση είναι σε αναστολή, μόνο για την κύρια κατοικία τους όπως και για τη φοιτητική κατοικία των εξαρτώμενων μελών αυτών. Ωστόσο ακόμα δεν έχει εκδοθεί η λίστα με τους ΚΑΔ που δικαιούνται τις παραπάνω μειώσεις. Όσον αφορά τον Ιούλιο, το οικονομικό επιτελείο τονίζει ότι το μέτρο των μειωμένων ενοικίων θα αφορά έναν πολύ μικρό αριθμό επιχειρήσεων που παρέμειναν κλειστές. Ραλλού Αλεξοπούλου ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/finance/680952/meiomena-enoikia-teleftaia-imera-ypovolis-ton-diloseon-covid-apriliou/,Μειωμένα ενοίκια: Τελευταία ημέρα υποβολής των δηλώσεων COVID Απριλίου,2021-06-15,07:24:00,Οικονομία & Αγορές                \Οικονομία,,,"Τελευταία μέρα σήμερα για τους ιδιοκτήτες ακινήτων που εισέπραξαν μειωμένα ενοίκια τον Απρίλιο για να υποβάλλουν τις δηλώσεις COVID. Ιδιαίτερη προσοχή θα πρέπει να δείξουν οι ιδιοκτήτες καθώς αν δεν υποβάλουν τη δήλωση θα κληθούν να επιστρέψουν την αποζημίωση που έχουν προεισπράξει από την ΑΑΔΕ ενώ είναι απαραίτητη για να αποζημιωθούν για τα ενοίκια που δεν εισέπραξαν για το μήνα Μάιο. Όπως έχει ανακοινωθεί από το υπουργείο Οικονομικών, οι αποζημιώσεις του Μάιου θα καθοριστούν με βάση τις δηλώσεις COVID του Απριλίου ενώ η πίστωση των ποσών στους τραπεζικούς λογαριασμούς των δικαιούχων αναμένεται να πραγματοποιηθεί στα τέλη του Ιουνίου. Yπενθυμίζεται ότι για να υποβάλλει ένας ιδιοκτήτης δήλωση COVID θα πρέπει να πληροί τις εξής προϋποθέσεις: ·         οι μισθώσεις να φαίνονται ενεργές στο σύστημα Δήλωσης Πληροφοριακών Στοιχείων Μίσθωσης της ΑΑΔΕ. ·         ο εκμισθωτής-νομικό πρόσωπο να μην έχει δηλώσει διακοπή εργασιών στην ΑΑΔΕ. ·         ο μισθωτής-επιχείρηση να μην έχει δηλώσει διακοπή εργασιών στην ΑΑΔΕ. ·         ο μισθωτής-εργαζόμενος να τελεί σε αναστολή σύμβασης εργασίας για τον Απρίλιο. ·         να πληρούνται οι λοιπές νόμιμες προϋποθέσεις (π.χ. ο μισθωτής να είναι πληττόμενη επιχείρηση ή εργαζόμενος σε αναστολή εργασίας). Όσον αφορά τις μειώσεις ενοικίων για το μήνα Μάιο, ·         οι επιχειρήσεις που δραστηριοποιούνται στους τομείς του λιανεμπορίου, του πολιτισμού, της εστίασης, του αθλητισμού, του τουρισμού, των μεταφορών και σε όσες είχαν επιβληθεί περιοριστικά μέτρα είχαν απαλλαγή 100% ·         οι εργαζόμενοι των οποίων η σύμβαση ήταν σε αναστολή πλήρωναν μειωμένο ενοίκιο κατά 40% για τη κύρια κατοικία τους όπως επίσης και για τη φοιτητική κατοικία των εξαρτώμενων μελών αυτών. Το ύψος της αποζημίωσης που δικαιούνται οι ιδιοκτήτες-φυσικά πρόσωπα οι οποίοι δεν έλαβαν καθόλου ενοίκιο ανέρχεται στο 80% του αρχικού μισθώματος, ενώ για τα νομικά πρόσωπα που εκμισθώνουν ακίνητα, στο 60% του συμφωνημένου μισθώματος. Όσοι ιδιοκτήτες έλαβαν το 60% του ενοικίου θα αποζημιωθούν για το 50% της ζημιάς που υπέστησαν. Τον Ιούνιο, που είναι από ότι φαίνεται και ο τελευταίος μήνας για τον οποίο ισχύει το μέτρο του μειωμένου ενοικίου, προβλέπεται: ·         πλήρης απαλλαγή ενοικίου για τις επιχειρήσεις που δραστηριοποιούνται στους κλάδους της εστίασης, του τουρισμού, του πολιτισμού, του αθλητισμού, των μεταφορών, τα γυμναστήρια και επιχειρήσεις στις οποίες επιβάλλονται περιοριστικά μέτρα. ·         μειωμένο ενοίκιο κατά 40% για τις επιχειρήσεις που δραστηριοποιούνται στο  λιανεμπόριο, για τους εργαζόμενους των οποίων η σύμβαση είναι σε αναστολή, μόνο για την κύρια κατοικία τους όπως και για τη φοιτητική κατοικία των εξαρτώμενων μελών αυτών. Ραλλού Αλεξοπούλου ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/finance/594614/meiomena-enoikia-ektamievontai-oi-apozimioseis-apriliou-kleinoun-ekkremotites-tou-2020-2021/,Μειωμένα ενοίκια : Εκταμιεύονται οι αποζημιώσεις Απριλίου – Κλείνουν εκκρεμότητες του 2020-2021,2021-05-28,12:15:00,Οικονομία & Αγορές                \Οικονομία,,,"Στο φουλ δουλεύουν οι μηχανές στην ΑΑΔΕ. Η πλατφόρμα για την υποβολή των φορολογικών δηλώσεων άνοιξε ενώ σήμερα ή το αργότερο τη Δευτέρα θα ανοίξει και η πλατφόρμα για την υποβολή εκδήλωσης ενδιαφέροντος για  το πρόγραμμα επιδότησης παγίων δαπανών. Ταυτόχρονα η ΑΑΔΕ κλείνει εκκρεμότητες που σχετίζονται με την καταβολή των αποζημιώσεων στους ιδιοκτήτες ακινήτων που δεν εισέπραξαν ενοίκια τον Απρίλιο αλλά και προηγούμενους μήνες. Σήμερα θα ξεκινήσει η προκαταβολή των αποζημιώσεων για τα κουρεμένα ενοίκια του Απριλίου οι οποίες ανέρχονται στο 80% των μισθωμάτων που δεν έχουν εισπραχθεί. Βάση για την πληρωμή αποτελούν οι δηλώσεις COVID Μαρτίου. Στη συνέχεια οι ιδιοκτήτες των ακινήτων θα κληθούν να υποβάλουν τις δηλώσεις για το μήνα Απρίλιο. Θα πρέπει να σημειωθεί ότι όσοι δεν το κάνουν, θα κληθούν να επιστρέψουν τα ποσά που εισέπραξαν. Παράλληλα, φαίνεται ότι θα εξοφληθούν οι περίπου 1.500 ιδιοκτήτες ακινήτων που έλυσαν το πρόβλημα την καταχώρηση του τραπεζικού τους IBAΝ στο Taxisnet. Σύμφωνα με πληροφορίες, η ΑΑΔΕ εξακολουθεί να αναζητά 25.000 ιδιοκτήτες ακινήτων οι οποίοι δεν έχουν ακόμα δηλώσει στο ΤaxisNet το τραπεζικό τους IBAN  προκειμένου να τους καταβληθούν χρήματα. Στο μεταξύ δημοσιεύθηκε η λίστα των Κωδικών Αριθμών Δραστηριότητας (ΚΑΔ) που δικαιούνται απαλλαγή ενοικίου για το μήνα Μάιο. Η απόφαση με τους ΚΑΔ που δικαιούνται πλήρη απαλλαγή από τα ενοίκια το Μάιο αφορά τις επιχειρήσεις οι οποίες παρέμειναν κλειστές τον Απρίλιο  συμπεριλαμβανομένου του λιανεμπορίου παρόλο που άνοιξε εντός του Απριλίου. Τα μηδενικά ενοίκια ισχύουν για τις επιχειρήσεις των κλάδων της εστίασης, του τουρισμού, του αθλητισμού, του πολιτισμού και των μεταφορών. Στις επιχειρήσεις με μηδενικά ενοίκια περιλαμβάνονται επίσης τα γυμναστήρια, τα κέντρα διασκέδασης, οι μουσικές σκηνές, οι παιδότοποι. Το μέτρο του “κουρέματος” δεν εφαρμόζεται αυτόν το μήνα, για τις πληττόμενες επιχειρήσεις οι οποίες τους τελευταίους μήνες πλήρωναν ενοίκιο το οποίο ήταν «κουρεμένο» κατά 40%. Οι εργαζόμενοι που είναι σε αναστολή για ακόμη ένα μήνα θα πληρώσουν το 60% του ενοικίου για την κύρια κατοικία τους ή για την κατοικία του παιδιού τους που σπουδάζει σε άλλη πόλη μακριά από τον τόπο της μόνιμης κατοικίας του. Όσον αφορά τον Ιούνιο, η εφαρμογή του μέτρου των μειωμένων ενοικίων θα περιοριστεί σημαντικά δεδομένου ότι σημαντικό πλέον κομμάτι της οικονομικής δραστηριότητας έχει επαναλειτουργήσει. Στα σενάρια που εξετάζονται είναι να ισχύσει κούρεμα 40% στα ενοίκια των επιχειρήσεων που θα συνεχίζουν λειτουργούν με περιοριστικά μέτρα όπως γυμναστήρια, χειμερινά σινεμά, κλειστοί – εσωτερικοί χώροι διασκέδασης και εστίασης κ.λπ. Οι οριστικές αποφάσεις θα ληφθούν πιθανότατα στην ερχόμενη εβδομάδα. Ραλλού Αλεξοπούλου ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/finance/540886/enoikia-maiou-en-anamoni-tis-apofasis-me-tous-kad-erchetai-neos-gyros-katavolis-apozimioseon/,Ενοίκια Μαΐου: Εν αναμονή της απόφασης με τους ΚΑΔ – Έρχεται νέος γύρος καταβολής αποζημιώσεων,2021-05-19,07:21:00,Οικονομία & Αγορές                \Οικονομία,,,"Την υπουργική απόφαση με τους ΚΑΔ που δικαιούνται να μην καταβάλλουν ενοίκιο για το Μάιο αναμένουν πολλοί ενοικιαστές. Την ίδια ώρα, η ΑΑΔΕ σχεδιάζει να προχωρήσει σε έναν ακόμα γύρο πληρωμής αποζημιώσεων στους ιδιοκτήτες ακινήτων που εισέπραξαν μειωμένα ενοίκια τους προηγούμενους μήνες, προς τα τέλη της εβδομάδας. Ωστόσο, για ακόμα μια φορά χιλιάδες ιδιοκτήτες μπορεί να μην δουν χρήματα στους τραπεζικούς τους λογαριασμούς καθώς έχει διαπιστωθεί ότι ακόμα 26.500 ιδιοκτήτες δεν έχουν δηλώσει στο ΤaxisNet τον αριθμό IBAN. Όπως έχει ανακοινωθεί από το υπουργείο Οικονομικών, για το μήνα Μάιο προβλέπεται πλήρης απαλλαγή ενοικίου για τις επιχειρήσεις για τις οποίες εφαρμόζονται περιοριστικά μέτρα, συμπεριλαμβανομένου και του κλάδου του λιανεμπορίου που άρχισε να λειτουργεί και πάλι μέσα στον Απρίλιο. Στους άμεσα ωφελούμενους είναι το λιανεμπόριο, η εστίαση, οι επιχειρήσεις που δραστηριοποιούνται στον κλάδο του τουρισμού, των μεταφορών, αλλά και άλλες επιχειρήσεις οι οποίες παραμένουν κλειστές με κρατική εντολή, όπως γυμναστήρια, κέντρα διασκέδασης κ.α. Μειωμένο ενοίκιο κατά 40% μπορούν να καταβάλλουν τον Μάιο για την κύρια κατοικία τους οι εργαζόμενοι των οποίων η σύμβαση είναι σε αναστολή, καθώς και για τη φοιτητική κατοικία των εξαρτώμενων μελών αυτών. Όσον αφορά τους ιδιοκτήτες των ακινήτων που δεν θα εισπράξουν το ενοίκιο του Μαΐου, θα αποζημιωθούν με το 80% του αρχικού ενοικίου (όπως συνέβη και τους προηγούμενους μήνες του 2021), ενώ τα νομικά πρόσωπα με το 60% του μισθώματος που έχει συμφωνηθεί. Οι ιδιοκτήτες ακινήτων που θα εισπράξουν ενοίκιο μειωμένο κατά 40%, θα αποζημιωθούν για το 50% της απώλειας που θα υποστούν. Ανοιχτό παραμένει το ενδεχόμενο το μέτρο των μειωμένων ενοικίων να ισχύσει και τον Ιούνιο με το οικονομικό επιτελείο να λαμβάνει τις οριστικές αποφάσεις το επόμενο χρονικό διάστημα. Ακόμα όμως κι αν εφαρμοστεί τον επόμενο μήνα, ο αριθμός των δικαιούχων θα περιοριστεί σημαντικά δεδομένου ότι μεγάλο μέρος της αγοράς πλέον λειτουργεί. Ένα από τα σενάρια που εξετάζονται είναι να προβλέπεται μείωση ενοικίου για επιχειρήσεις για τις οποίες συνεχίζουν να ισχύουν περιοριστικά μέτρα όπως γυμναστήρια, εστίαση με κλειστούς χώρους, κ.α. Προς αναζήτηση των IBAN Εκτός από την ανυπαρξία δηλωμένου τραπεζικού λογαριασμού στο TaxisNET, ένα ακόμα εμπόδιο για τους ιδιοκτήτες που δεν «βλέπουν» τις αποζημιώσεις στους τραπεζικούς τους λογαριασμούς είναι η μη τήρηση των κανόνων που διέπουν το είδος και την κατάσταση των λογαριασμών αυτών με αποτέλεσμα να μην είναι εφικτή η αυτόματη μεταφορά και κατάθεση των ποσών των αποζημιώσεών από την ΑΑΔΕ. Αξίζει να σημειωθεί ότι για να δουν οι ιδιοκτήτες τα ποσά που δικαιούνται στους τραπεζικούς τους λογαριασμούς θα πρέπει να γνωρίζουν ότι : *  κάθε δικαιούχος είσπραξης αποζημίωσης λόγω μείωσης ενοικίων ακινήτων, θα πρέπει να γνωστοποιήσει στην ΑΑΔΕ, έστω και καθυστερημένα, τον τραπεζικό λογαριασμό του για να του κατατεθεί το ποσό που δικαιούται. Πιο συγκεκριμένα θα πρέπει να δηλώσει το πλήρες ΙΒΑΝ του τραπεζικού λογαριασμού στη σελίδα του δικαιούχου στο TAXISNET, στην αριστερή στήλη “MyΤaxisNet” και στο παράθυρο “Δήλωση Λογαριασμού – ΙΒΑΝ”. * στην περίπτωση που υπάρχει κοινός λογαριασμός αυτός μπορεί να δηλώνεται από έως δύο δικαιούχους. Επομένως δεν κατατίθενται χρήματα σε κοινούς λογαριασμούς με περισσότερους από δύο δικαιούχους, έστω και αν το όνομα του δικαιούχου της αποζημίωσης είναι πρώτο. * το όνομα του εκμισθωτή-δικαιούχου της αποζημίωσης μπορεί να είναι πρώτο ή και δεύτερο στο δηλωμένο τραπεζικό λογαριασμό κατάθεσης. * ο δηλωμένος λογαριασμός θα πρέπει να είναι ανοιγμένος σε οποιαδήποτε ελληνική Τράπεζα, με ΙΒΑΝ που να αρχίζει από GR. Η κατάθεση σε Τράπεζα εξωτερικού δεν φαίνεται να προβλέπεται, ούτε έχει ελεγχθεί αν μπορεί να λειτουργήσει στην πράξη. * ο δηλωμένος λογαριασμός θα πρέπει να είναι ενεργός, και να μη έχει χαρακτηριστεί ως “αδρανής”. Σημειώνεται ότι ένας λογαριασμός χαρακτηρίζεται ως αδρανής όταν για 24 συνεχόμενους μήνες δεν έχουν πραγματοποιηθεί συναλλαγές με άμεση χρέωση του λογαριασμού του δικαιούχου. Αυτό δεν ισχύει για τις προθεσμιακές καταθέσεις. Αν υπάρχει λογαριασμός αλλά είναι ήδη χαρακτηρισμένος αδρανής, χρειάζεται αίτηση στην Τράπεζα και επικαιροποίηση των στοιχείων των καταθετών. Ραλλού Αλεξοπούλου ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/business/523083/staikouras-apo-ton-iounio-to-programma-pagion-dapanon-ti-eipe-gia-katotato-mistho-enoikia-iouniou/,Σταϊκούρας: Από τον Ιούνιο το πρόγραμμα πάγιων δαπανών – Τι είπε για κατώτατο μισθό – ενοίκια Ιουνίου,2021-05-15,15:15:00,Επιχειρήσεις,,,"Tον Ιούνιο, σύμφωνα με τον υπ. Οικονομικών Χρήστο Σταϊκούρα, αναμένεται να ξεκινήσει η διαδικασία για την υποβολή αιτήσεων στην πλατφόρμα της ΑΑΔΕ για το πρόγραμμα επιδότησης πάγιων δαπανών. Όπως είπε το πρόγραμμα θα τεθεί σε υλοποίηση από τον επόμενο μήνα ενω αποκάλυψε ότι ναι μεν το πρόγραμμα θα αφορά  επιχειρήσεις χωρίς προσωπικό,  καθώς πρόκειται για περιορισμένο κονδύλι,  αλλά «θα προσπαθήσουμε να καλύψουμε και τις επιχειρήσεις με μικρό αριθμό εργαζομένων», ΄τονισε. Ο Χρήστος Σταϊκούρας μιλώντας στον τηλεοπτικό σταθμό Ant1 ζήτησε «ρεαλισμό» όσο αφορά στα μέτρα ρυθμίσεων χρεών και διαγραφής τους και απαρίθμησε τις σχετικές πρωτοβουλίες που έχουν ήδη υιοθετηθεί σχετικά. Αναφέρθηκε ειδικότερα στην Επιστρεπτέα Προκαταβολή, που είναι κούρεμα οφειλής, στο ότι όλες οι οφειλές έχουν ρυθμιστεί αφού μετατέθηκαν για τα 2022 και μετά σε 24 και 48 δόσεις, αλλά και στη «Γέφυρα» με την οποία καλύπτονται οι δόσεις ενήμερων και μη τραπεζικών υποχρεώσεων. «Όλα αυτά είναι δείγματα ότι υλοποιούμε πολιτικές διευκόλυνσης», σημείωσε σχετικά, προσθέτοντας ότι, «έχουμε αποδείξει ότι έχουμε τα αντανακλαστικά να βοηθήσουμε». Ερωτηθείς αν θα επιστρέψουν στην αγορά τα περισσευούμενα από το «Γέφυρα 2», τόνισε ότι, «μέχρι τώρα δεν έχει επιστρέψει τίποτα στον προϋπολογισμό, αλλά έχουμε αβγατίσει ό,τι έχει περισσέψει». Όπως είπε, τα διαθέσιμα προς στήριξη ποσά είναι 630.000 ευρώ κι έχει αξιολογηθεί περίπου το 1/5 του ποσού. ς ότι ναι μεν το πρόγραμμα θα αφορά σε επιχειρήσεις χωρίς προσωπικό, όμως τονίζοντας ότι πρόκειται για περιορισμένο κονδύλι, «θα προσπαθήσουμε να καλύψουμε και τις επιχειρήσεις με μικρό αριθμό εργαζομένων». «Οι εκτιμήσεις για τη διόγκωση του ιδιωτικού χρέους είναι πολύ πιο θετικές από ό,τι στο παρελθόν», είπε επίσης ο κ. Σαϊκούρας και αναφέρθηκε στις πολιτικές που όπως είπε, είχαν στόχο τη διευθέτηση υποχρεώσεων. «Όλες οι μειώσεις φόρων που κάναμε (ΕΝΦΙΑ, μείωση φορολόγησης φυσικών προσώπων και επιχειρήσεων, ασφαλιστικές εισφορές, κτλ),  βελτιώνουν το εισόδημα του πολίτη, ώστε να είναι πιο συνεπής. Έχουν αυξηθεί οι καταθέσεις . Ένα κομμάτι αυτών των πόρων θα πάει στην κατανάλωση κι ένα στις υποχρεώσεις». Σχετικά με τον κατώτατο μισθό, τόνισε ότι «αξιοποιούμε το ταμείο της χώρας με υπευθυνότητα», χωρίς να διαψεύδει το ενδεχόμενο αύξησής του. Για τα ενοίκια του Ιουνίου, άφησε ανοιχτό το ενδεχόμενο να καλυφθούν, σημειώνοντας ότι, είναι κάτι που θα «δει στο τέλος του μήνα» το οικονομικό επιτελείο. Σημείωσε ότι χθες καταβλήθηκαν οι πληρωμές για 319.000 δικαιούχους της Επιστρεπτέας Προκαταβολής 7 και τα ενοίκια Νοεμβρίου – Δεκεμβρίου και Ιανουαρίου – Φεβρουαρίου. Όσο αφορά στο ενδεχόμενο να λάβουν κάποια ενίσχυση οι υγειονομικοί, παραδέχθηκε ότι, «υπάρχουν σκέψεις στην κυβέρνηση για σχετική βοήθεια». Προστασία Πρώτης Κατοικίας «Το πρόγραμμα ‘Γέφυρα’ αφορά στο να βοηθήσει τους πολίτες να τηρήσουν τις υποχρεώσεις τους», είπε τονίζοντας ότι είναι σε αναστολή οι πλειστηριασμοί όσων πλήττονται από την πανδημία. «Η Πρώτη κατοικία εξακολουθεί να προστατεύεται πλήρως μέχρι 31 /5», υπογράμμισε αναφέροντας ότι, «όσοι πλειστηριασμί προγραμματίζονται είναι αυτοί που αφορούν μεγάλες περιουσίες» και αποκάλυψε ότι, «από τον Ιούνιο θα υπάρχει ρύθμιση οφειλών συνολικά προς τις οφειλές προς Δημόσιο έως 240 δόσεις». Σχετικά με το πρωτογενές έλλειμμα εξέφρασε την αισιοδοξία ότι, θα εκμηδενιστεί, τονίζοντας ότι τόσο η βιομηχανική παραγωγή όσο και ο Τουρισμός είναι σε καλύτερα των περσινών επιπέδων, ενώ υπάρχει και η εκροή πόρων από το Ταμείο Ανάκαμψης. ",https://www.naftemporiki.gr/wp-content/themes/naftemporiki/images/N.PNG,
