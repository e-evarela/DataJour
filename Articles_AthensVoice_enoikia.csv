article_url,title,date,time,section,author,excerpt,subtitle,text_body,feat_img_link
https://www.athensvoice.gr/epikairotita/politiki-oikonomia/908661/pierrakakis-den-tha-pairnoun-tin-epistrofi-enoikiou-osoi-den-to-plironoun-ilektronika/,Πιερρακάκης: Δεν θα παίρνουν την επιστροφή ενοικίου όσοι δεν το πληρώνουν ηλεκτρονικά,2025-06-11,10:02:00,Πολιτικη & Οικονομια,Newsroom,Πιερρακάκης: Δεν θα παίρνουν την επιστροφή ενοικίου όσοι δεν το πληρώνουν ηλεκτρονικά - Μέτρα για την πάταξη του λαθρεμπορίου καυσίμων και μεταβιβάσεις,Οι δικαιούχοι της επιστροφής του 1/12 των μισθωμάτων θα χάνουν το προνόμιο,"Διάταξη που θα προβλέπει ότι όσοι ενοικιαστές δεν πληρώνουν το ενοίκιο με ηλεκτρονικό τρόπο θα εξαιρούνται από την επιστροφή του 1/12 των ετήσιων μισθωμάτων ετοιμάζεται να καταθέσει άμεσα το υπουργείο Εθνικής Οικονομίας και Οικονομικών. Σύμφωνα με την ΕΡΤ, το επιβεβαίωσε πριν από λίγη ώρα ο Κυριάκος Πιερρακάκης, στο συνέδριο «Ελλάδα 2025-2030», και παράλληλα αναφέρθηκε στις πρωτοβουλίες της κυβέρνησης για να αυξηθεί η προσφορά ακινήτων στην αγορά. Ερωτηθείς για το πώς αυτή η υποχρεωτικότητα σε ηλεκτρονικές πληρωμές συνδέεται με τα ενοίκια, o κ. Πιερρακάκης είπε ότι σε διάταξη που θα έρθει σύντομα θα προβλέπεται, για παράδειγμα, ότι οι δικαιούχοι της επιστροφής του 1/12 των μισθωμάτων στο τέλος κάθε Νοεμβρίου δεν θα τη λαμβάνουν εάν δεν έχουν πληρώσει τα ενοίκια της προηγούμενης χρονιάς με ηλεκτρονικό τρόπο. Επίσης, οι ιδιοκτήτες των ακινήτων κανονικά έχουν μια έκπτωση από τα ενοίκια 5% για δαπάνες που κάνουν για να συντηρήσουν τα σπίτια τα ακίνητά τους. Αυτή η έκπτωση λοιπόν 5% δεν θα ισχύει εάν το ενοίκιο δεν έχει εισπραχθεί με ηλεκτρονικό τρόπο. Μία από τις τομές που φέρνει το νέο νομοσχέδιο για τον Τελωνειακό Κώδικα, δήλωσε ο υπουργός, είναι η πάταξη του λαθρεμπορίου καυσίμων με την επιβολή σημαντικών κυρώσεων και προστίμων στις εταιρείες διανομής, οι οποίες θα έχουν πλέον θεσμική υποχρέωση να παρακολουθούν για πιθανές παραβάσεις στο δίκτυο των πρατηρίων τους. «Υπάρχουν μελέτες που λένε ότι χάνουμε μισό δισ. ευρώ από τα ταμεία μας λόγω του λαθρεμπορίου καυσίμων», υπογράμμισε τονίζοντας ότι για τον λόγο αυτό χρειάζεται η εξάντληση της αυστηρότητας.  Σύμφωνα επίσης με τον κ. Πιερρακάκη, με μία νέα διάταξη αποκαθίσταται ένας ακόμη παραλογισμός του ελληνικού κράτους. Θα μπορούν στο εξής όλα τα υπεύθυνα αλληλέγγυα πρόσωπα επιχειρήσεων, δηλαδή, διαχειριστές, σύμβουλοι, μέτοχοι και μέλη εταιρειών με ποσοστό συμμετοχής έως 5% να προβαίνουν σε πωλήσεις ή γονικές παροχές ακινήτων τους, ακόμα και όταν η εταιρεία με την οποία συνδέονται έχει χρέη προς το Δημόσιο, αρκεί να τα έχει ρυθμίσει. «Επίσης, για όσους έχουν μετοχική σχέση άνω του 5% θα προβλέπεται μια πιο ευέλικτη διαδικασία όπου το κράτος θα διασφαλίζεται», είπε συγκεκριμένα ο υπουργός. Το ποσό που θα πρέπει να καταβάλλει και το οποίο έφτανε το 70% θα μπορεί να περιοριστεί στο 7%, με την προϋπόθεση ότι θα δώσουν οι διαχειριστές ένα άλλο ακίνητο ως ενέχυρο. «Το κράτος πρέπει να δίνει το χέρι και να μην κουνάει το δάχτυλο» είπε ο κ. Πιερρακάκης, προσθέτοντας ότι «δεν μπορεί οι ρυθμίσεις να είναι τιμωρητικές». Για τα κίνητρα προκειμένου οι ιδιοκτήτες να διοχετεύσουν κλειστά ακίνητα στην αγορά, ο υπουργός μίλησε για ένα πακέτο μέτρων. Πέραν της φορολογικής πτυχής- καθώς τα όποια νέα μέτρα φορολογικής κατεύθυνσης θα τα ανακοινώσει ο πρωθυπουργός στη ΔΕΘ- ο κ. Πιερρακάκης ανέφερε την κοινωνική αντιπαροχή και την πλήρη αποτύπωση της ιδιοκτησίας του κράτους. «Μέσω της ΕΤΑΔ , περίπου 36.000 ακίνητα θα πέσουν στην αγορά , παράλληλα με τα ακίνητα των τραπεζών και των servicers» είπε, και εστίασε στην ανάγκη δημιουργίας ενός θεσμικού πλαισίου που θα αξιοποιεί τα ανενεργά Κοινωφελή Ιδρύματα. «Χρειαζόμαστε ένα σοκ προσφοράς», είπε χαρακτηριστικά. «Το θεσμικό πλαίσιο και η διαχείριση της ακίνητης περιουσίας του Δημοσίου θα πρέπει να γίνουν όλα μαζί και με ταχύτητα». Ο κ. Πιερρακάκης έκανε αναλυτική αναφορά και στα 3 + 1 σημεία της στρατηγικής που πρέπει να ακολουθηθούν για ακόμη μεγαλύτερα αποτελέσματα: -Να αφαιρεθούν τα εμπόδια από την οικονομία. Η Ελλάδα παραμένει μια γραφειοκρατική χώρα. Έχουν ψηφιοποιηθεί 2.000 διαδικασίες, εκκρεμούν άλλες 3.500 υπηρεσίες του κράτους προς πολίτες και επιχειρήσεις -Να αξιοποιηθεί η δημόσια περιουσία με αποτύπωση και ενεργό διαχείριση. Το Υπερταμείο έχει assets 12 δισ. ευρώ -Να αναπτυχθούν ολόκληροι κλάδοι της οικονομίας βάσει στρατηγικού πλάνου -Να αρθούν τα εμπόδια σε πανευρωπαϊκό επίπεδο ανάμεσα στα κράτη- μέλη της Ευρωπαϊκής Ένωσης. ",https://www.athensvoice.gr/images/1074x600/jpg/files/2025-06-11/pierrakakis.jpg
https://www.athensvoice.gr/epikairotita/ellada/907910/ellada-pros-enoikiasi-i-touristikopoiisi-saronei-poleis-kai-nisia-ektopizodas-katoikous/,"Ελλάδα προς ενοικίαση: Η τουριστικοποίηση σαρώνει πόλεις και νησιά, εκτοπίζοντας κατοίκους",2025-06-09,05:09:52,Ελλαδα,Λουκάς Βελιδάκης,Ο υπερτουρισμός που μας διώχνει: Μια ολόκληρη χώρα μετατρέπεται σε τουριστικό κατάλυμα και οι κάτοικοι σε φιλοξενούμενους,Τουριστικό «τσουνάμι» σαρώνει Αθήνα και Κυκλάδες,"Η έκρηξη του τουρισμού αλλάζει το πρόσωπο της Αθήνας και των νησιών: Μόνιμοι κάτοικοι εγκαταλείπουν τις γειτονιές τους, τα ενοίκια τραβούν την ανηφόρα και διαμερίσματα βραχυχρόνιας μίσθωσης ξεφυτρώνουν παντού. Από τα Εξάρχεια μέχρι τη Σαντορίνη, η τουριστικοποίηση φέρνει εικόνες υπερκορεσμού, ανεξέλεγκτης δόμησης και κοινότητες που αγωνιούν. Το φαινόμενο της τουριστικοποίησης δεν είναι μια συγκυριακή εκτροπή ούτε κάτι το παροδικό. Είναι μια διαδικασία βαθιάς μεταβολής, ένας αναπροσανατολισμός των πόλεων, των νησιών και των κοινωνιών ώστε να εξυπηρετούν πρωτίστως τις ανάγκες των επισκεπτών. Πρόκειται για μια μεταμόρφωση που δεν αφήνει ανεπηρέαστο κανένα επίπεδο της καθημερινής ζωής: την οικονομία, την κατοικία, τη χρήση της γης, την κοινωνική συνοχή. Κι όπως συμβαίνει με κάθε μεταβολή μεγάλης κλίμακας, έχει ωφελούμενους και ζημιωμένους. Στην Ελλάδα, η τουριστικοποίηση μπήκε σε τροχιά από τη δεκαετία του 2010. Μετά την πανδημία, ωστόσο, σημειώθηκε έκρηξη. Η οικονομική κρίση, η ανάγκη εξεύρεσης εισοδήματος και επενδυτικών ευκαιριών και η αλματώδης ανάπτυξη των βραχυχρόνιων μισθώσεων τύπου Airbnb λειτούργησαν ως επιταχυντές. Οι αριθμοί είναι ενδεικτικοί: Το 2024, η Ελλάδα κατέγραψε ρεκόρ διεθνών αφίξεων, με 40,7 εκατ. επισκέπτες, σημειώνοντας αύξηση 12,8% σε σύγκριση με το 2023, όταν οι αφίξεις ανήλθαν σε 36 εκατ. Η Αττική προσέλκυσε τον μεγαλύτερο αριθμό επισκεπτών, ενώ το Νότιο Αιγαίο κατέγραψε το υψηλότερο μερίδιο εσόδων και διανυκτερεύσεων. Περιοχές όπως οι Κυκλάδες ή το ιστορικό κέντρο της Αθήνας καταγράφουν πλέον αναλογία τουριστών προς μόνιμους κατοίκους από τις υψηλότερες παγκοσμίως. Το 2024, η συνολική συνεισφορά του τουρισμού στην ελληνική οικονομία εκτιμάται ότι ανήλθε μεταξύ 66,5 και 80,1 δισ. ευρώ, αντιστοιχώντας σε ποσοστό 28% έως 33,7% του ΑΕΠ, σύμφωνα με μελέτη του Ινστιτούτου του Συνδέσμου Ελληνικών Τουριστικών Επιχειρήσεων (ΙΝΣΕΤΕ). Αυτό το ποσοστό περιλαμβάνει τόσο την άμεση συνεισφορά του τουρισμού, που ανήλθε σε 30,2 δισ. ευρώ, όσο και τις έμμεσες επιδράσεις του κλάδου στην οικονομία. Η τουριστικοποίηση, ωστόσο, δεν αφορά την αύξηση των επισκεπτών. Είναι κυρίως η μετατροπή ολόκληρων περιοχών σε τουριστικά τοπία. Στην Αθήνα, δεκάδες πολυκατοικίες αλλάζουν χέρια και μετατρέπονται σε καταλύματα. Μόνιμοι κάτοικοι εγκαταλείπουν τα Εξάρχεια, το Κουκάκι, την Πλάκα. Οι γειτονιές χάνουν τον καθημερινό τους πληθυσμό, τα μικρά μαγαζιά αντικαθίστανται από τουριστικά καταστήματα, τα ενοίκια ανεβαίνουν, οι κοινωνικές σχέσεις αραιώνουν. Η Αθήνα γίνεται σταδιακά μια πόλη για να επισκέπτεσαι, όχι για να ζεις. Σύμφωνα με έρευνα του Εργαστηρίου για τη Γεωγραφία της Εργασίας του Πανεπιστημίου Αιγαίου, η Ελλάδα καταγράφει τα υψηλότερα επίπεδα τουριστικοποίησης στην Ευρώπη. Βάσει δεδομένων του 2022, από το σύνολο των 254 ευρωπαϊκών περιφερειών, το Νότιο Αιγαίο και τα νησιά του Ιουνίου κατέλαβαν τις δύο πρώτες θέσεις στην κατάταξη, διατηρώντας την πρωτοκαθεδρία που είχαν ήδη από την αντίστοιχη μελέτη του 2009. Σε αντίθεση μάλιστα με άλλες περιοχές, που εμφάνισαν σταθεροποίηση ή περιορισμό των τουριστικών πιέσεων, οι ελληνικές περιφέρειες αύξησαν σημαντικά το «σκορ» τουριστικοποίησης. Η Κρήτη εμφανίζεται στη 10η θέση, ενώ ακολουθούν το Βόρειο Αιγαίο (22η), η Πελοπόννησος (24η), η Ήπειρος (25η) και η Κεντρική Μακεδονία (29η), επιβεβαιώνοντας την ευρεία γεωγραφική εξάπλωση του φαινομένου στη χώρα. «Δεν χωράμε πια στην ίδια μας την πόλη»
Κέντρο της Αθήνας. Ο Γιάννης έμενε σε μια πολυκατοικία επί δέκα χρόνια, μέχρι που μια επενδυτική εταιρεία αγόρασε ολόκληρο το κτίριο. Όλοι οι ένοικοι έπρεπε να φύγουν – ο ίδιος βρέθηκε αντιμέτωπος με έναν Γολγοθά αναζήτησης νέας στέγης. «Τα διαθέσιμα σπίτια στα Εξάρχεια είναι ελάχιστα και πανάκριβα», λέει. Τελικά, κατάφερε να βρει ένα διαμέρισμα στην πλατεία Κάνιγγος. Οι ιστορίες των κατοίκων που δυσκολεύονται να βρουν στέγη είναι αμέτρητες, τόσο στα Εξάρχεια, στο Κουκάκι, στο Παγκράτι όσο και σε άλλες γειτονιές. Η εικόνα επαναλαμβάνεται: Τα τελευταία χρόνια οι μόνιμοι κάτοικοι στο κέντρο της Αθήνας μειώνονται διαρκώς, την ώρα που τα ενοίκια και οι τιμές ακινήτων τραβούν την ανηφόρα. Ολόκληρες πολυκατοικίες αλλάζουν χέρια και μετατρέπονται σε τουριστικά καταλύματα. Σε πολλές περιπτώσεις, οι νέοι ιδιοκτήτες προτιμούν την προπτική της βραχυχρόνιας μίσθωσης, αφήνοντας ολοένα λιγότερα σπίτια διαθέσιμα για τους κατοίκους. «Τώρα πια σε πολλά διαμερίσματα δεν ζει κανείς – είτε μένουν κενά είτε έγιναν γραφεία είτε νοικιάζονται για λίγες μέρες σε τουρίστες», παρατηρεί παλιός καταστηματάρχης στο κέντρο. Γειτονιές που κάποτε έσφυζαν από ζωή αδειάζουν από μόνιμους κατοίκους και γεμίζουν από παροδικούς επισκέπτες. Σήμερα, ο αριθμός των κλινών σε βραχυχρόνιες μισθώσεις έχει φτάσει να ξεπερνά τις κλίνες των ξενοδοχείων. Το 2024, τα διαθέσιμα κρεβάτια τύπου Airbnb έφτασαν το 1,02 εκατ. (μέχρι τον Αύγουστο), όταν τα κρεβάτια όλων των ξενοδοχείων της χώρας είναι 887.000. Για πρώτη φορά, τα σπίτια των διακοπών «νικούν» τα παραδοσιακά καταλύματα – και μάλιστα στο κέντρο της Αθήνας υπολογίζεται πως οι βραχυχρόνιες μισθώσεις προσφέρουν σχεδόν διπλάσιες διαθέσιμες κλίνες από τα ξενοδοχεία. Αυτό μεταφράζεται σε πιέσεις και ανταγωνισμό: η Ένωση Ξενοδόχων εδώ και καιρό κρούει τον κώδωνα του κινδύνου, υποστηρίζοντας ότι οι πλατφόρμες στερούν πελάτες από τα ξενοδοχεία αλλά και σπίτια από τους κατοίκους. Από την 1η Ιανουαρίου 2025 τέθηκε σε ισχύ μορατόριουμ ενός έτους για νέες εγγραφές Airbnb διαμερισμάτων σε αρκετές περιοχές του κέντρου της Αθήνας (συμπεριλαμβανομένων του Κολωνακίου, του Κουκακίου, του Παγκρατίου και των Εξαρχείων). Με νόμο που ψηφίστηκε το φθινόπωρο του 2024, οι ιδιοκτήτες στις περιοχές αυτές είχαν διορία μέχρι 31 Δεκεμβρίου ώστε να δηλώσουν τα υπάρχοντα ακίνητά τους, ενώ προβλέπονται και φορολογικά κίνητρα για όσους μετατρέψουν τα Airbnb τους σε κατοικίες μακροχρόνιας μίσθωσης. Παράλληλα, τέθηκαν όρια δύο ακινήτων ανά ιδιώτη – όποιος θέλει να νοικιάζει περισσότερα θα πρέπει να συσταθεί ως επαγγελματίας με ειδική άδεια. Νησιά σε κρίσιμο σημείο
Αρκετά χιλιόμετρα μακριά από την Αθήνα, στα νησιά των Κυκλάδων, παίζεται μια άλλη πράξη του ίδιου έργου. Εκεί ο τουρισμός υπήρξε ανέκαθεν βασική πηγή εισοδήματος, όμως τα τελευταία χρόνια η κατάσταση θυμίζει πάρτι χωρίς όρια. Σε δημοφιλείς προορισμούς όπως η Σαντορίνη και η Μύκονος, οι εικόνες υπερτουρισμού είναι εντυπωσιακές: τεράστια κρουαζιερόπλοια να ξεφορτώνουν καθημερινά χιλιάδες επισκέπτες, στενά σοκάκια να ασφυκτιούν από τα πλήθη, παραλίες και χωριά να κατακλύζονται από βαλίτσες με ρόδες. Για πολλούς ξένους ταξιδιώτες είναι ένα όνειρο ζωής – για πολλούς ντόπιους, όμως, έχει γίνει εφιάλτης. «Το νησί μας έχει χάσει τη ψυχή του», λένε οι μόνιμοι κάτοικοι, που βλέπουν τα νησιά τους να αλλοιώνονται από τον μαζικό τουρισμό. Η Σαντορίνη, με μόλις 20.000 κατοίκους, δέχεται ετησίως πάνω από 3 εκατ. επισκέπτες. Οι εργαζόμενοι στον δημόσιο τομέα ή στον τουρισμό δυσκολεύονται να βρουν σπίτι – αναγκάζονται να διαμένουν σε απομακρυσμένες περιοχές. Ακόμα και οι πιο μικροί κι άλλοτε «εναλλακτικοί» προορισμοί –όπως η Φολέγανδρος, η Σέριφος, η Σίφνος– αρχίζουν να ασφυκτιούν. Η οικοδομική δραστηριότητα καλπάζει για να ανταποκριθεί στη ζήτηση. Παλιά αγροκτήματα, παραδοσιακά μονοπάτια, ακόμα και σπάνιας ομορφιάς περιοχές παραδίδονται στη δόμηση. Μια νέα γεωγραφία γεννιέται, όπου η φύση και ο πολιτισμός υποχωρούν μπροστά στην εμπορική εκμετάλλευση. Αυτός ο μετασχηματισμός δεν είναι μονοσήμαντος. Ο τουρισμός φέρνει σημαντικά οφέλη: έσοδα, θέσεις εργασίας, αναβάθμιση υποδομών. Η κατασκευή νέων αεροδρομίων, λιμανιών, σταθμών αφαλάτωσης και οδικών αξόνων έχει συνδεθεί με την τουριστική ανάπτυξη. Πολλές περιοχές αναζωογονήθηκαν χάρη στο ενδιαφέρον των επισκεπτών. Πολλά μνημεία και παραδοσιακοί οικισμοί διατηρήθηκαν χάρη στη χρηματοδότηση που εξασφαλίστηκε από την τουριστική χρήση τους. Ωστόσο, η τουριστικοποίηση δεν είναι ουδέτερη. Αναδιανέμει την ισχύ, τη γη, το εισόδημα και το δικαίωμα στην πόλη. Όταν η καθημερινή ζωή αναγκάζεται να αποσυρθεί, όταν οι κάτοικοι νιώθουν ξένοι στον τόπο τους, όταν οι τιμές μετατρέπουν το στοιχειώδες –τη στέγη– σε προνόμιο, τότε πρόκειται για κρίση. Η περίπτωση της Κρήτης
Η Κρήτη, ως η μεγαλύτερη τουριστική περιφέρεια μετά το Αιγαίο, αντιμετωπίζει κι αυτή φαινόμενα προχωρημένης τουριστικοποίησης. Η Περιφέρεια Κρήτης κατατάσσεται στην πρώτη 15άδα στην Ευρώπη ως προς τον βαθμό τουριστικοποίησης. Δημοφιλείς ζώνες, ιδίως στα βόρεια παράλια (Χανιά, Ρέθυμνο, Ηράκλειο), προσελκύουν εκατοντάδες χιλιάδες επισκέπτες ετησίως, γεγονός που οδηγεί σε υψηλή πυκνότητα τουριστικών καταλυμάτων και εποχική αιχμή στις αφίξεις. Σύμφωνα με τοπικές αναλύσεις, ο υπερτουρισμός έχει δυσμενείς περιβαλλοντικές, οικονομικές και κοινωνικές επιπτώσεις στο νησί, που θεωρούνται ως «εξωτερικό κόστος» της τουριστικής βιομηχανίας, το οποίο μετακυλίεται στην κοινωνία και το περιβάλλον. Για παράδειγμα, η εντατική κατανάλωση νερού και ενέργειας από μεγάλες ξενοδοχειακές μονάδες, η επιβάρυνση των απορριμμάτων σε τουριστικές περιοχές και η κυκλοφοριακή συμφόρηση σε δημοφιλείς προορισμούς (π.χ. φαράγγι Σαμαριάς, Κνωσός) αποτελούν προκλήσεις. Παρότι το νησί ωφελείται οικονομικά από τον τουρισμό, αντιμετωπίζει ζητήματα όπως η υποχώρηση του πρωτογενούς τομέα σε τουριστικές ζώνες και η αύξηση του κόστους ζωής για τους κατοίκους σε περιοχές με έντονη τουριστική ανάπτυξη. Η μονοκαλλιέργεια του τουρισμού
Οι Κυκλάδες, η Κρήτη, η Ρόδος, η Πάρος, ακόμα και η Φολέγανδρος αρχίζουν να βλέπουν αυτή την κρίση να φουντώνει μέσα από συγκεκριμένα δεδομένα: σπίτια που δεν υπάρχουν, μισθοί που δεν αρκούν, αγροτική γη που μετατρέπεται σε τσιμέντο. «Διορίστηκα δασκάλα στη Ρόδο, αλλά είναι αδύνατον να βρω ένα διαμέρισμα της προκοπής – υποχρεώθηκα να νοικιάσω σπίτι πολύ μακριά», αναφέρει η 35χρονη Φωτεινή. Το πρόβλημα παροξύνεται – οι εικόνες με κοντέινερ που στεγάζουν εκπαιδευτικούς και άλλους δημόσιους υπαλλήλους στα νησιά είναι δηλωτική. Η πολιτεία έχει αρχίσει να αναγνωρίζει το πρόβλημα – υπάρχουν απόπειρες ρύθμισης. Πολλοί φορείς έχουν ζητήσει σχέδιο, χωροταξικούς κανόνες, ζώνες προστασίας. Ορισμένα νησιά (Πάρος, Τήνος, Σαντορίνη) έχουν δει κινήματα κατοίκων που ζητούν όρια. Η τουριστικοποίηση δεν είναι φυσικό φαινόμενο, είναι το αποτέλεσμα δεκαετιών πολιτικής που πριμοδότησε τη μονοκαλλιέργεια του τουρισμού. Η Ελλάδα βλέπει σχεδόν όλες τις περιφέρειές της, ακόμα και τις λιγότερο γνωστές, να τουριστικοποιούνται – φαινόμενο που δεν συναντάται πουθενά αλλού στην Ευρώπη. Η φέρουσα ικανότητα πολλών προορισμών έχει ξεπεραστεί. Όπως επισημαίνει και η Ιωάννα Δρέττα, πρόεδρος της Marketing Greece, «η υπερβολική εξάρτηση των τοπικών οικονομιών από τον τουρισμό δεν είναι ζητούμενη, ούτε για τον ίδιο τον τουρισμό». Για να διατηρηθεί το ενδιαφέρον των επισκεπτών και να ενισχυθεί η βιωσιμότητα, οι προορισμοί πρέπει να είναι πλούσιοι σε εμπειρίες, με έμφαση στην τοπική αγροδιατροφή και τον πολιτισμό – «τους δύο βασικούς πυλώνες εμπλουτισμού του προϊόντος μας», όπως σημειώνει. Η διατήρηση της ταυτότητας των τόπων, των εθίμων, του χρώματος είναι κατά την ίδια «συγκριτικό πλεονέκτημα που πρέπει να προστατεύεται και να αναδεικνύεται». Η Ελλάδα έχει τη σπάνια ευκαιρία να αξιοποιήσει τον πλούτο και την ποικιλία της, αποφεύγοντας τον κίνδυνο ομογενοποίησης. Η απάντηση, καταλήγει, είναι «βιωσιμότητα στον τουρισμό, με σεβασμό στο περιβάλλον, στην κοινωνία, στην ταυτότητα των προορισμών».",https://www.athensvoice.gr/images/1074x600/jpg/files/2025-06-05/ipertourismos01.jpg
https://www.athensvoice.gr/epikairotita/politiki-oikonomia/908150/epistrofi-enoikiou-kathe-noemvrio-me-vasi-to-ilektroniko-misthotirio/,Επιστροφή ενοικίου κάθε Νοέμβριο με βάση το ηλεκτρονικό μισθωτήριο,2025-06-06,13:41:40,Πολιτικη & Οικονομια,Newsroom,Αυτόματα και χωρίς αίτηση θα πιστωθούν τα χρήματα στους λογαριασμούς των ενοικιαστών τα χρήματα τον Νοέμβριο,Αυτόματος υπολογισμός από την ΑΑΔΕ - Έως 800 ευρώ χωρίς αίτηση,"Σύμφωνα με το άρθρο 70 του νέο νομοσχεδίου για τη δημοσιονομική διαχείριση, καθιερώνεται νέα ετήσια επιστροφή ενοικίου με τη μορφή αυτόματης επιστροφής χρημάτων, χωρίς να απαιτείται αίτηση από τους πολίτες.   Η σημαντική αυτή μεταρρύθμιση, η οποία τέθηκε σε δημόσια διαβούλευση από το Υπουργείο Εθνικής Οικονομίας και Οικονομικών καλύπτει όλα τα φυσικά πρόσωπα που ενοικιάζουν κύρια ή φοιτητική κατοικία και αντιστοιχεί στο 1/12 του συνολικού ποσού ενοικίου που καταβλήθηκε το προηγούμενο έτος. Για παράδειγμα, αν κάποιος πλήρωσε 4.800 ευρώ για το 2024, θα λάβει 400 ευρώ ενίσχυση το 2025. Η καταβολή γίνεται αυτόματα έως το τέλος Νοεμβρίου κάθε έτους, απευθείας στον τραπεζικό λογαριασμό που έχει δηλωθεί στην ΑΑΔΕ. Δεν απαιτείται καμία αίτηση, καθώς η διαδικασία βασίζεται στα δεδομένα των φορολογικών δηλώσεων και των ηλεκτρονικών μισθωτηρίων. Για την κύρια κατοικία, το μέγιστο ποσό είναι 800 ευρώ ετησίως, προσαυξανόμενο κατά 50 ευρώ για κάθε εξαρτώμενο τέκνο. Για φοιτητική κατοικία, ισχύει το ίδιο ανώτατο ποσό, με τις ίδιες προϋποθέσεις. Το μέτρο καλύπτει επίσης ζευγάρια σε σύμφωνο συμβίωσης και διαζευγμένους γονείς. Η επιδότηση χορηγείται σε όσους πληρούν συγκεκριμένα εισοδηματικά και περιουσιακά κριτήρια, με όρια που διαμορφώνονται ανάλογα με την οικογενειακή κατάσταση και τον αριθμό των τέκνων. Για την πρώτη εφαρμογή του μέτρου, ειδικά για το 2025, δίνεται η δυνατότητα δήλωσης ενοικιάσεων του 2024 έως τις 15 Ιουλίου 2025 χωρίς πρόστιμο. Η ενίσχυση είναι αφορολόγητη, ακατάσχετη και δεν συμψηφίζεται με άλλες οφειλές. Σε περίπτωση που διαπιστωθεί λανθασμένη καταβολή, ο δικαιούχος υποχρεούται σε επιστροφή με τόκους και αποκλείεται από το μέτρο για τρία έτη.",https://www.athensvoice.gr/images/1074x600/1/jpg/files/2025-06-06/6554097__1_.jpg
https://www.athensvoice.gr/viral/trending-now/907701/info-diet-spiti-ii-den-elpizo-tipota-den-fovamai-tipota-eimai-sto-enoikio/,"Info Diet | Σπίτι ΙΙ: Δεν ελπίζω τίποτα, δεν φοβάμαι τίποτα, είμαι στο ενοίκιο",2025-06-04,15:05:08,Trending Now,Σταυρούλα Παναγιωτάκη,Info-diet: Τα συν και πλην της εβδομάδας από τη Σταυρούλα Παναγιωτάκη,Τα συν και πλην της εβδομάδας από τη Σταυρούλα Παναγιωτάκη,"[ + ]
ΚΑΛΟΚΑΙΡΙ 2025
 Οι μετεωρολόγοι μάς υπόσχονται ότι «θα είναι δροσερό». Θα φανεί στο χειροκρότημα.
RAW BATA
 Παραμένει το καλύτερο εστιατόριο των Αμπελοκήπων, με φοβερά πιάτα, ευγενικό προσωπικό και τραπεζάκια στο καταπράσινο πάρκο. Βασιλιάς του ο σεφ Χρόνης Δαμαλάς.
ΠΡΟΣΩΠΙΚΟΣ ΑΡΙΘΜΟΣ
 Επιτέλους, ένας αριθμός για όλα. Χάθηκε να το κάνουν και για τα δεκάδες PIN που μας ζητούνται κάθε μέρα;
ΣΤΗΝ ΤΑΡΑΤΣΑ ΤΟΥ ΕΜΣΤ 
 Στο Μουσείο Σύγχρονης Τέχνης στη Συγγρού λειτουργεί, εδώ και λίγες μέρες, ένα σινεμά. Με υπέροχη θέα και αποκλειστική επιλογή αφιερωμάτων σε ντοκιμαντέρ και δημιουργούς.
ΣΤΗΝ ΤΑΡΑΤΣΑ ΤΟΥ ΞΕΝΟΔΟΧΕΙΟΥ PRESIDENT
 Άλλο ένα roof bar-τοπόσημο, που βρίσκεται στο κέντρο της πόλης και τώρα προσφέρει τζαζ νύχτες Δευτέρας με τη Μαρίζα Ρίζου.
«ΣΠΑΣΜΕΝΗ ΦΛΕΒΑ»
 Από τον τίτλο και μόνο καταλαβαίνεις ότι είναι ταινία του Γιάννη Οικονομίδη. Έρχεται γκαζωμένος στις 27/11, με πρωταγωνιστή τον Βασίλη Μπισμπίκη και στους τίτλους τραγούδι του ΛΕΞ. Πόσο πιο Οικονομίδης δηλαδή;
ΤΟ ΓΕΜΑΤΟ ΥΠΟΣΧΕΣΕΙΣ ΧΡΩΜΑ ΤΟΥ ΚΑΛΟΚΑΙΡΙΟΥ
 Πορτοκαλί με φούξια. [ - ]
ΣΠΙΤΙ ΜΟΥ ΙΙ
 Δεν ελπίζω τίποτα, δεν φοβάμαι τίποτα, είμαι στο ενοίκιο.
SLAPGATE
 Ποτέ μην παντρεύεστε τη δασκάλα σας.
ΟΛΑ ΙΔΙΑ
 Όχι άλλα wine bars με νέον επιγραφές στη διακόσμηση.
ΕΟΔΥ 
 Νέα γραμμή υποστήριξης «1135» για όσους θέλουν να κόψουν το κάπνισμα. (Αν το κόψετε, εγώ να γίνω κασέρι).
ΑΝΑΝΕΩΣΗ ΔΙΠΛΩΜΑΤΟΣ ΟΔΗΓΗΣΗΣ
Βάζετε τους ηλικιωμένους να ανανεώνουν το δίπλωμά τους κάθε 2 χρόνια (και καλά κάνετε), αλλά να τους ζητάτε να ξαναπληρώνουν τα παράβολα των 98 ευρώ ανά διετία; Είναι ντροπή, για να μην πω κλοπή!
ΚΑΣΤ ΕΛΛΗΝΙΚΟΥ ΡΙΑΛΙΤΙ ΟΠΩΣ ΠΕΡΙΓΡΑΦΕΤΑΙ ΣΤΟ Χ
«Ένας αγρότης, ένας κλαψιάρης, ένας Καΐλας, μια χαζοβιόλα, μια βίζιτα, μια κυράτσα, ένα σκυλάκι και μια παρηγορήτρα» (Τουλάχιστον είναι συμπεριληπτικό)
ΑΝΝΑ ΤΣΟΥΚΑΛΑ
 «Με βοήθησε η προσευχή και ο Θεός. Προσευχόμουν 4 ώρες κάθε μέρα για 10 χρόνια για το ψυχουλάκι μου» (Δήλωσε με αφορμή την εξωσωματική που έκανε κι έμεινε έγκυος)",https://www.athensvoice.gr/images/1074x600/3/jpg/sites/default/files/article/2020/10/27/infodiet1280x650.jpg
https://www.athensvoice.gr/epikairotita/koinonia/902839/ekrixi-sti-thessaloniki-sunelifthi-stin-attiki-o-36hronos-enoikiastis-tou-diamerismatos/,Έκρηξη στη Θεσσαλονίκη: Συνελήφθη στην Αττική ο 36χρονος ενοικιαστής του διαμερίσματος,2025-05-07,17:57:20,Κοινωνια,Newsroom,Συνελήφθη στην Αττική ο 36χρονος που σχετίζεται με την έκρηξη του αυτοσχέδιου εκρηκτικού μηχανισμού στη Θεσσαλονίκη,Κρυβόταν σε φιλικό σπίτι,"Συνελήφθη στην Αττική ο 36χρονος που σχετίζεται με την έκρηξη του αυτοσχέδιου εκρηκτικού μηχανισμού στη Θεσσαλονίκη. Πρόκειται για τον άνδρα που φέρεται να είχε νοικιάσει το διαμέρισμα από το οποίο ξεκίνησε η 38χρονη από τη Γεωργία και έφτασε μέχρι το σημείο που έχασε τη ζωή της όταν εξερράγη ο εκρηκτικός μηχανισμός που τοποθέτησε σε τράπεζα στη Θεσσαλονίκη. Σύμφωνα με τι πρώτες πληροφορίες, ο 36χρονος εντοπίστηκε και συνελήφθη σε φιλικό του σπίτι στον Πειραία. Οι δυο τους, έχουν απασχολήσει τις αρχές για σωρεία αδικημάτων, όπως ληστείες, κλοπές, διακίνηση ναρκωτικών και άλλα αδικήματα. Επίσης, φέρονται να έχουν σχέση με γνωστό 37χρονο τρομοκράτη που αρέσκεται να χτυπά τράπεζες προκειμένου να συγκεντρώνει χρήματα για την δράση του. Μάλιστα είναι ο άνθρωπος που κρύβεται πίσω από την αποστολή τρομοδεμάτων σε σωφρονιστικούς υπαλλήλους αλλά και ανώτατους δικαστικούς λειτουργούς, οι οποίοι σχετίζονται με την εκδίκαση των υποθέσεων του.  ",https://www.athensvoice.gr/images/1074x600/1/jpg/files/2025-05-03/thessalonikh-ekriksh.jpg
https://www.athensvoice.gr/epikairotita/politiki-oikonomia/901058/kuriakos-mitsotakis-to-kratos-plironei-ena-enoikio-sou-ton-hrono/,Κυριάκος Μητσοτάκης: Το κράτος πληρώνει ένα ενοίκιό σου τον χρόνο,2025-04-27,09:39:47,Πολιτικη & Οικονομια,Newsroom,Ο Κυριάκος Μητσοτάκης αναφέρθηκε στο μέτρο της επιστροφής ενός πλήρους ενοικίου - Η ανάρτηση του πρωθυπουργού στα social media,"Βίντεο στο TikTok: «Δεν μοιράζουμε επιδόματα, επιστρέφουμε με μόνιμα μέτρα τα κέρδη της οικονομίας»","Στην επιστροφή στους ενοικιαστές ενός πλήρους ενοικίου κάθε Νοέμβριο από φέτος, που θα αφορά την κύρια κατοικία και τη φοιτητική στέγη, αναφέρθηκε ο πρωθυπουργός Κυριάκος Μητσοτάκης. Μέσα από ανάρτησή του στα μέσα κοινωνικής δικτύωσης, ο Κυριάκος Μητσοτάκης αναφέρθηκε στο μέτρο της επιστροφής ενός πλήρους ενοικίου. «Για πρώτη φορά αποφασίσαμε και υλοποιούμε κάτι απλό αλλά πολύ ουσιαστικό. Το κράτος πληρώνει ένα ενοίκιό σου τον χρόνο! Δεν μοιράζουμε επιδόματα, επιστρέφουμε με μόνιμα μέτρα τα κέρδη της οικονομίας. Επιστρέφουμε το πλεόνασμα από την ανάπτυξη, αλλά και από την καταπολέμηση της φοροδιαφυγής, εκεί που ανήκει. Δηλαδή σε εσένα! »Το μέτρο λοιπόν προβλέπει ετήσια επιστροφή ενός ενοικίου σε παραπάνω από 900.000 ενοικιαστές. Θα καταβάλεται κάθε Νοέμβριο, θα αφορά την κύρια κατοικία, αλλά και την φοιτητική στέγη με μέγιστο ποσό τα 900 ευρώ και 800 ευρώ αντίστοιχα. Και αν έχεις δύο παιδιά που σπουδάζουν θα πάρεις και για τα δύο», αναφέρει ο πρωθυπουργός Κυριάκος Μητσοτάκης σε ανάρτησή του στα μέσα κοινωνικής δικτύωσης για το μέτρο της επιστροφής ενός ενοικίου κάθε χρόνο. Θέλεις να δεις αυτό το βίντεο! Ο κ. Μητσοτάκης υπογραμμίζει ότι το μέτρο αυτό έρχεται να προστεθεί στα υπόλοιπα μέτρα που ήδη υλοποιούνται για την στέγαση. «Όσο ενισχύεται η οικονομία τόσο πρέπει να ενισχύεται και το εισόδημα των πολιτών. Όσο η χώρα πηγαίνει μπροστά τόσο πρέπει και οι πολίτες να το νιώθουν. Και πρωτίστως οι νέοι. Αυτό κάνουμε και αυτό θα συνεχίσουμε να κάνουμε με πράξεις! Γιατί ξέρω πόσο δύσκολα τα βγάζουν πέρα αυτοί που είναι στο νοίκι και ειδικά οι νέοι μας», τονίζει ο πρωθυπουργός.",https://www.athensvoice.gr/images/1074x600/jpg/files/2025-04-27/mitsotakis-apologismos-anaskopisi-geniki.jpg
https://www.athensvoice.gr/epikairotita/politiki-oikonomia/900892/o-paulos-marinakis-sto-proto-briefing-gia-tous-polites-oi-apadiseis-gia-ti-stegastiki-krisi-ta-enoikia-kai-ta-epidomata/,"Ο Παύλος Μαρινάκης στο πρώτο briefing για τους πολίτες: Οι απαντήσεις για τη Στεγαστική Κρίση, τα ενοίκια και τα επιδόματα",2025-04-25,10:53:00,Πολιτικη & Οικονομια,Newsroom,"Ο Παύλος Μαρινάκης στο πρώτο briefing για τους πολίτες: Οι απαντήσεις για τη Στεγαστική Κρίση, τα ενοίκια, τα επιδόματα και τα δημόσια πανεπιστήμια","«Για εμάς είναι προτεραιότητα τα Δημόσια Πανεπιστήμια», απάντησε ο κυβερνητικός εκπρόσωπος σε ερώτηση για την κατάσταση των δημόσιων πανεπιστημίων","Σε ερωτήματα που του έθεσαν πολίτες μέσω Instagram απάντησε ο κυβερνητικός εκπρόσωπος, Παύλος Μαρινάκης. 

 Οι πρώτες ερωτήσεις αφορούσαν στις πρωτοβουλίες αντιμετώπισης του στεγαστικού ζητήματος, την ασφάλεια των πολιτών και την οικονομική στήριξη εργαζόμενων γονέων, καθώς επίσης συνταξιούχων και ΑμεΑ, μέχρι πιο εξειδικευμένες για την ηλεκτρική σύνδεση Ελλάδας - Κύπρου – Ισραήλ και την παρουσία της Chevron στη χώρα μας. Ο Παύλος Μαρινάκης απάντησε και σε ερωτήσεις σχετικά με το ύψος του, την αγαπημένη του σειρά και την αγαπημένη του συμμετοχή στην Eurovision. Οι απαντήσεις του Υφυπουργού παρά τω Πρωθυπουργώ και Κυβερνητικού Εκπροσώπου ανά θέμα:  Για το στεγαστικό ζήτημα 
 Στεγαστικό: το δημοφιλέστερο θέμα στις ερωτήσεις σας. Λογικό, είναι το μεγαλύτερο πρόβλημα και στη χώρα μας και σε άλλες χώρες.  Πώς μπορεί κάποιος να βοηθηθεί να πάρει σπίτι; Πρόγραμμα «Σπίτι μου II». Το νέο πρόγραμμα, ουσιαστικά, των τελευταίων μηνών. Διευρύνθηκαν οι περίμετροι και ηλικιακά αφορά πλέον ανθρώπους μέχρι 50 ετών. Πιο διευρυμένα περιουσιακά κριτήρια. Ήδη, έχει φτάσει το 20% το συγκεκριμένο πρόγραμμα. Ο στόχος είναι 20.000 συμπολίτες μας να βρουν το δικό τους σπίτι, με δόση δανείου μικρότερη από ότι το ενοίκιο το οποίο θα πλήρωναν.  Πάμε στο δεύτερο ερώτημα. Τί θα γίνει με τα ενοίκια; Βγάλαμε ένα πολύ σημαντικό μέτρο. Δηλαδή το Κράτος από εδώ και στο εξής και κάθε Νοέμβριο θα επιστρέφει ένα ενοίκιο σε κάθε έναν ο οποίος νοικιάζει σπίτι με κάποια συγκεκριμένα, εισοδηματικά κριτήρια. Μας κατηγορούν κάποιοι από την αντιπολίτευση ότι αφορά λίγους, ενώ στην πραγματικότητα, με βάση τα επίσημα στοιχεία, αυτό το μέτρο έχει να κάνει με το 80% των ενοικιαστών. Αλλά δεν είναι μόνο αυτό το μέτρο, το οποίο έχει ως στόχο να περιοριστούν οι αυξήσεις των ενοικίων και γιατί όχι και για να μειωθούν. Έχουμε πάρει μέτρα και για τον περιορισμό της δραστηριότητας των Airbnb σε περιοχές όπου υπήρχε μεγάλο πρόβλημα, ενώ έχουμε, ήδη, ανακοινώσει ότι από 1.1.2026 διπλασιάζεται ο ΕΝΦΙΑ για τα ακίνητα, τα οποία διαχειρίζονται οι τράπεζες, με στόχο να τις ωθήσουμε να τα δώσουν είτε προς πώληση είτε προς ενοικίαση.
 Γενικότερα το στεγαστικό για εμάς, όπως είναι λογικό, είναι ένα από τα μεγαλύτερα προβλήματα της κοινωνίας, τα οποία πρέπει να αντιμετωπίσουμε με πάρα πολλές πρωτοβουλίες. Έξι δισεκατομμύρια είναι, συνολικά, οι πρωτοβουλίες μας για την αντιμετώπιση της στεγαστικής κρίσης και είναι περισσότερες από 40. Το μέτρο αυτό, με την επιστροφή ενοικίου, πράγματι έχει εισοδηματικά κριτήρια και περιουσιακά κριτήρια. Σύμφωνα με τα επίσημα στοιχεία του Υπουργείου Οικονομικών, αφορά 8 στους 10 ενοικιαστές, αλλά δεν είναι το μοναδικό μέτρο. Για παράδειγμα είχαμε πει ότι θα μειώσουμε τον ΕΝΦΙΑ 30%, τον έχουμε μειώσει 35% και αν ασφαλίζετε τα σπίτια σας 50%. Μηδενίσαμε τον φόρο για τις γονικές παροχές. Το πρόγραμμα «Αναβαθμίζω το Σπίτι μου», δεν έχει περιουσιακά ή εισοδηματικά κριτήρια. Κοινώς, αυτό το οποίο προσπαθούμε να κάνουμε είναι να δώσουμε δυνατότητες στον κόσμο είτε να φτιάξει το δικό του σπίτι είτε να αγοράσει ένα καινούριο σπίτι είτε να νοικιάσει, με όσο το δυνατόν καλύτερες τιμές, ένα σπίτι. 

  Για τους φόρους και τις ασφαλιστικές εισφορές
 Ως ελεύθερος επαγγελματίας με έναρξη από το 2013, με δικό μου δικηγορικό γραφείο, θα σας πω ότι είναι η πιο πονεμένη ιστορία αυτής της χώρας οι φόροι και οι ασφαλιστικές εισφορές. Είμαστε, όμως, η πρώτη Κυβέρνηση που ανακοινώνει μειώσεις ή καταργήσεις φόρων. Έχουμε μειώσει 72 φόρους, άμεσους και έμμεσους. Δεν φτάνουν. Και ειδικά οι έμμεσοι φόροι την τελευταία χρονική περίοδο της ακρίβειας είναι ένα από τα ζητήματα τα οποία απασχόλησαν πολύ τον κόσμο. Ποιους έμμεσους φόρους έχουμε μειώσει; Ειδικός Φόρος Κατανάλωσης για το πετρέλαιο. Πάρα πολύ σημαντικό μέτρο για τους αγρότες. Μειώσαμε τον ΦΠΑ για τον κινηματογράφο, για τις μεταφορές, για τα προϊόντα που σχετίζονται με την υγεία. Αυτοί είναι έμμεσοι φόροι τους οποίους έχει μειώσει η Κυβέρνηση αυτή. Και ναι, στόχος μας είναι από το 2026 στα μέτρα που θα ανακοινώσει ο Πρωθυπουργός στη ΔΕΘ, να ακούσουν οι πολίτες ακόμη περισσότερες μειώσεις φόρων. Τώρα, ως προς τις ασφαλιστικές εισφορές, που είναι ένα ζήτημα το οποίο ενδιαφέρει πάρα πολύ, ειδικά τις μικρομεσαίες επιχειρήσεις, έχουν μειωθεί κατά 6 περίπου μονάδες τα τελευταία χρόνια και επιτέλους φτάσαμε τον ευρωπαϊκό μέσο όρο. Τί θέλουμε να κάνουμε; Κάθε φορά που ανεβαίνουν οι μισθοί, ο κατώτατος μισθός από τις ανακοινώσεις μας, ο μέσος μισθός από τις πολιτικές μας, αντίστοιχα να παίρνουμε μέτρα που να μειώνουμε το μη μισθολογικό κόστος γι’ αυτόν που πληρώνει στον ιδιωτικό τομέα τους μισθούς που είναι ο επιχειρηματίας. 

  Για την οικονομική στήριξη εργαζόμενων γονέων
 Στην ερώτηση της κυρίας που μου λέει ότι μεγαλώνει μόνη της δύο παιδιά και θέλει να συνδυάσει τη δουλειά με το μεγάλωμα των παιδιών, νομίζω ότι έχουμε να πούμε πράγματα. Μην κοροϊδευόμαστε. Οι μαμάδες, ειδικά μέχρι το 2019 σε αυτή τη χώρα, ήταν κάτι σαν πολίτες δεύτερης κατηγορίας. Και έχουμε κάνει πράγματα. Για παράδειγμα, εκεί που έπαιρναν ένα επίδομα που ήταν λιγότερο από 1.000 ευρώ. Πλέον, όλες οι μαμάδες και οι ελεύθερες επαγγελματίες και οι αγρότισσες παίρνουν τον κατώτατο μισθό επί εννέα μήνες και μάλιστα τώρα που αυξήθηκε ο κατώτατος μισθός, το ποσό αυτό προσεγγίζει τις 10.000 ευρώ. Έχουμε το επίδομα παιδιού, το οποίο παίρνουν όλοι οι γονείς μετά τη γέννηση του παιδιού τους, το οποίο μάλιστα προσαυξάνεται αν μιλάμε και για δεύτερο και για τρίτο παιδί, ενώ έχουμε αυξήσει και τις άδειες μητρότητας -πλέον έχουμε και άδεια πατρότητας για εμάς τους μπαμπάδες- από τους 6 στους 9 μήνες. Εδώ, θέλω να σας πω και από εμπειρία οικογενειακή, επειδή όποιος λέει ότι δεν είναι δουλειά το μεγάλωμα ενός παιδιού, εγώ θεωρώ ότι είναι ό,τι πιο δύσκολο και πιο σημαντικό. Σημασία έχει να μπορεί, όμως, το Κράτος να στηρίζει τις μαμάδες και τους μπαμπάδες που θέλουν μαζί με το μεγάλωμα ενός παιδιού να κάνουν και τη δική τους δουλειά, να συνεχίσουν αυτό που έκαναν πριν, να νιώθουν ότι το Κράτος δεν είναι εξαφανισμένο, είναι παρόν και όσο μπορεί παραπάνω τους στηρίζει. Προφανώς για τις μονογονεϊκές οικογένειες ισχύουν όλα όσα είπα συνολικά για τους νέους γονείς και ειδικά για τις μονογονεϊκές οικογένειες όλα τα εισοδηματικά κριτήρια στα μέτρα που παίρνουμε είναι προσαρμοσμένα και διευρυμένα. 

  Για την ασφάλεια των πολιτών
 Ζήτησα τα στοιχεία από την Αστυνομία για το τί συνέβαινε και το τί συμβαίνει στα Εξάρχεια και θα ξεκινήσω από τα Εξάρχεια. Να σας πω ότι έχουμε μείωση 74% από ότι βλέπω εδώ στις κλοπές. Ήταν 1.482 το 2019 και πλέον είναι 385 το 2024. Στις ληστείες, που είχαμε μέσα σε έναν χρόνο, το 2019 162, τώρα έχουμε 20 και αντίστοιχα επιθέσεις με μολότοφ και τα γνωστά επεισόδια είχαμε 149 το 2018, 94, το 2019 και μόλις 20 το 2024. Προσέξτε, το «νόμος και τάξη», ενώ έχει παρεξηγηθεί ότι είναι ένα δεξιό δόγμα, για εμένα είναι προϋπόθεση για να έχουμε δημοκρατία. Και έχουμε πάρει μια απόφαση εκεί να μην κάνουμε εκπτώσεις. Δεν έχουμε αυτή τη στιγμή κατάληψη σε κανένα Δημόσιο Πανεπιστήμιο. Έχουμε δημιουργήσει μια υπηρεσία στην Ελληνική Αστυνομία, η οποία εξιχνιάζει μεγάλες εγκληματικές οργανώσεις. Μόνο 48 τους τελευταίους 5 μήνες. Δεν κλείσαμε τα μάτια μας στο μεγάλο ζήτημα της ενδοοικογενειακής βίας, 12.000 συλλήψεις μόνο το 2024. Έχουμε το Panic Button, έχουμε τα ειδικά γραφεία της Ελληνικής Αστυνομίας και προσπαθούμε όλο και περισσότεροι αστυνομικοί να επιστρέφουν στις γειτονιές, στα μάχιμα σημεία, στα αστυνομικά τμήματα από τη φύλαξη προσώπων, όπως συνέβαινε αντιθέτως στο παρελθόν. Είναι ανηφορικός ο δρόμος. Κάθε φορά που συμβαίνει κάτι τραγικό, σίγουρα ο κόσμος κλονίζεται, αλλά τα στοιχεία δείχνουν ότι εκεί έχει διανυθεί πολύ μεγάλη απόσταση. 

  Για τους τοξικομανείς στο κέντρο της Αθήνας
 Καταρχάς, όπως σας είπα, έχει ενισχυθεί η παρουσία της αστυνομίας στο κέντρο της Αθήνας. Τα ίδια τα στατιστικά στοιχεία μαρτυρούν ότι έχουμε μία σαφέστατη βελτίωση της κατάστασης. Αλλά δεν αρκεί μόνο η καταστολή. Δεν αρκεί μόνο η αυστηροποίηση του νόμου, η οποία έχει γίνει αρκετές φορές από την Κυβέρνησή μας. Σημασία έχει και να έχεις μια ευρύτερη πολιτική. Για πρώτη φορά φτιάχτηκε ένα εθνικό σχέδιο για τα άτομα με εξαρτήσεις. Όλοι οι σχετιζόμενοι φορείς, οργανισμοί πλέον συνεργάζονται κάτω από ένα ενιαίο πλαίσιο με μία κοινή στρατηγική και μία κοινή πολιτική. 

  Για τις πρωτοβουλίες στήριξης ΑμεΑ
 Η Ελλάδα καταρχάς, μετά από πάρα πολλά χρόνια, έχει μία εθνική στρατηγική για τα Άτομα με Αναπηρία. Τί έχουμε κάνει στο πλαίσιο αυτής της στρατηγικής θα μου πείτε. Θα σας απαντήσω ότι για αρχή προσλάβαμε γιατρούς στα ΚΕΠΑ. Για πρώτη φορά κάναμε διορισμούς εκπαιδευτικών ειδικής αγωγής. Δεν είχαν γίνει ποτέ διορισμοί μονίμων εκπαιδευτικών ειδικής αγωγής μέχρι το 2019. Πλέον οι συμπολίτες μας με αναπηρία υποβάλλουν ψηφιακά το αίτημα, για την ψηφιακή κάρτα αναπηρίας και την πιστοποίηση αναπηρίας. Οι κωφοί και βαρήκοοι συμπολίτες μας από 18 έως 65 ετών παίρνουν κανονικά πλέον το αυξημένο επίδομα βαρηκοΐας, ύψους 391 ευρώ, ενώ μέχρι σήμερα οι ηλικίες αυτές αποκλείονταν. Πάνω από 1.300 άτομα έχουν επωφεληθεί από τον «Προσωπικό Βοηθό», ενώ το μόνιμο επίδομα των 250 ευρώ που ανακοίνωσε ο Πρωθυπουργός αφορά και τους συμπολίτες μας με αναπηρία. Υπάρχει ακόμα πολύς δρόμος, αλλά έχουμε αρχίσει πλέον και βλέπουμε ένα Κράτος να έχει πολιτική για τους συμπολίτες μας με αναπηρία.  Για την οικονομική ενίσχυση των συνταξιούχων
 Έχουμε μια ερώτηση ενός παιδιού για τον πατέρα του που είναι συνταξιούχος. Οι συνταξιούχοι είναι από τους πιο αδικημένους αυτής της χώρας, η οποία πέρασε πάρα πολύ δύσκολα τα προηγούμενα χρόνια. Γιατί; Γιατί ενώ είχαν πληρώσει από τη δουλειά τους ξανά και ξανά με τις εισφορές τους, είδαν πολύ μεγάλο μέρος των συντάξεών τους να πετσοκόβονται. Τί έχουμε κάνει για τους συνταξιούχους; Μετά από πάρα πολλά χρόνια ξεκινήσαμε τις αυξήσεις, χρόνο με το χρόνο. Έχουν αυξηθεί οι συντάξεις 13% ήδη. Κάποιοι από αυτούς, που λόγω του νόμου Κατρούγκαλου είχαν την προσωπική διαφορά, πήραν αντίστοιχο επίδομα αυτά τα χρόνια. Από 1.3.2025 έχουμε απαλλαγή κι άλλων συνταξιούχων από τη φαρμακευτική δαπάνη. Είναι ένα μέτρο το οποίο ψηφίστηκε στον τελευταίο προϋπολογισμό. Και ερχόμαστε πλέον και λέμε: Κάθε Νοέμβριο οι χαμηλοσυνταξιούχοι, οι ανασφάλιστοι υπερήλικες, οι συμπολίτες μας με αναπηρία θα παίρνουν 250 ευρώ με μόνιμο τρόπο. Δηλαδή κάθε χρόνο θα παίρνουν 250 ευρώ, λίγο πριν τις γιορτές των Χριστουγέννων, για να ξέρουν και εκείνοι ότι πλέον θα μπορούν να το χρησιμοποιήσουν. Χρωστάμε στους ανθρώπους οι οποίοι μας μεγάλωσαν και στόχος είναι όσο μεγαλώνει η «πίτα» να τους επιστρέφουμε πίσω αυτά τα οποία έχουν στερηθεί.  Για την κατάσταση στα Δημόσια Πανεπιστήμια
 Βλέπω ερωτήσεις από φοιτητές για την κατάσταση στα Δημόσια Πανεπιστήμια. Δεν θα σας το πω μόνο ως Εκπρόσωπος της Κυβέρνησης, θα σας το πω και ως απόφοιτος Δημόσιου Πανεπιστημίου. Για εμάς είναι προτεραιότητα τα Δημόσια Πανεπιστήμια. Η χρηματοδότηση για τα Δημόσια Πανεπιστήμια έφτασε το 1 δισεκατομμύριο ευρώ. Έχει αυξηθεί πάρα πολύ τα τελευταία χρόνια. Προκηρύσσονται νέες θέσεις καθηγητών μελών ΔΕΠ. Προκηρύσσουμε νέες θέσεις διοικητικού προσωπικού, 132 κολοσσοί ξένων πανεπιστημίων έρχονται να συμπράξουν με τα ελληνικά Δημόσια Πανεπιστήμια. Και να σας πω και κάτι; Επειδή έχω τελειώσει Δημόσιο Πανεπιστήμιο και πολλοί από εσάς ξέρετε τί συμβαίνει και στην Αθήνα και στη Θεσσαλονίκη. Πείτε μου εσείς, πόσα χρόνια είχατε να ακούσετε την εξής απλή είδηση: Κανένα Δημόσιο Πανεπιστήμιο αυτή τη στιγμή δεν έχει κατάληψη.  Για την «επιδοματική πολιτική»
 Μας ρωτάτε αν ακολουθούμε επιδοματική πολιτική. Η βασική μας πολιτική δεν είναι επιδοματική πολιτική. Γιατί; Γιατί έχουμε μειώσει 72 φόρους και άμεσους και έμμεσους φόρους και μάλιστα και πολλούς ΦΠΑ. Για τις μεταφορές, για τον κινηματογράφο, για τα προϊόντα σχετιζόμενα με την υγεία. Ένα δεύτερο σκέλος της πολιτικής μας είναι η δημιουργία θέσεων εργασίας. Έχουν βρει δουλειά μισό εκατομμύριο άνθρωποι μέσα από την πολιτική μας. Όμως υπάρχουν περιπτώσεις που έρχεται το Κράτος με μόνιμο τρόπο και στηρίζει κοινωνικές ομάδες, οι οποίες έχουν μεγαλύτερη ανάγκη. 

  Για την ηλεκτρική σύνδεση Ελλάδας - Κύπρου - Ισραήλ
 Με ρωτάτε για το καλώδιο Ελλάδας – Κύπρου – Ισραήλ. Καταρχάς, να πούμε ότι αυτό είναι ένα έργο, το οποίο είναι σύνθετο. Έχουμε πει ότι θα συνεχιστεί με βάση τον προγραμματισμό και της εταιρείας. Είναι ένα έργο το οποίο θα κρατήσει έξι μήνες και όταν έχουμε κάτι περισσότερο, προφανώς θα γίνουν και οι σχετικές ανακοινώσεις. 

  Για το Youth Pass και αν απαιτείται επανυποβολή αίτησης
 Όχι, δεν χρειάζεται να κάνετε και πάλι αίτηση. Κανείς μια φορά αίτηση, όταν γίνεσαι 18 ετών -έχουν περάσει η αλήθεια είναι χρόνια για εμάς- και εφόσον συνεχίζουν και πληρούνται οι ίδιες προϋποθέσεις, παίρνεις και την επόμενη χρονιά.  Για τον Τύμβο Καστά στην Αμφίπολη
 Η ανασκαφή στον Τύμβο Καστά έχει ολοκληρωθεί. Αυτή τη στιγμή γίνονται έργα συντήρησης και ανάδειξης του χώρου.  Για την παρουσία της Chevron στη χώρα μας
 Έχουμε και μια εξειδικευμένη ερώτηση για τη Chevron. Πάρα πολύ σημαντικό νέο αυτό το οποίο είχαμε τις προηγούμενες εβδομάδες. Οι γεωτρήσεις θα ξεκινήσουν όταν ολοκληρωθεί ο διαγωνισμός. Υπέβαλε αίτημα η Chevron. Το απεδέχθη η ελληνική Κυβέρνηση. Να πούμε εδώ ότι η Chevron είναι η δεύτερη μεγαλύτερη αμερικανική εταιρεία στον τομέα των υδρογονανθράκων και η παρουσία της στη χώρα μας, σε δύο θαλάσσια οικόπεδα, νοτίου της Κρήτης, όπως καταλαβαίνετε είναι πάρα πολύ σημαντική. Η απάντηση για την Eurovision: Τώρα να πω ξένο ή ελληνικό; Ξένο σίγουρα Grande Amore, Ιταλία 2015. Αν και δεν κέρδισε, θεωρώ μακράν το καλύτερο κομμάτι. Ελληνικό, δεν θα σας πω ψέματα. Μιχάλης Ρακιντζής S.A.G.A.P.O! Καλή επιτυχία στην Κλαυδία και στην Ελλάδα στη φετινή μας συμμετοχή!",https://www.athensvoice.gr/images/1074x600/jpg/files/2025-04-25/paulos_marinakis_briefing_gia_polites.jpg
https://www.athensvoice.gr/epikairotita/politiki-oikonomia/900516/giati-anakoinothikan-tora-ta-metra-stirixis-o-parallilos-stohos-tis-epistrofis-enos-enoikiou/,Γιατί ανακοινώθηκαν τώρα τα μέτρα στήριξης - Ο παράλληλος στόχος της επιστροφής ενός ενοικίου,2025-04-23,04:30:00,Πολιτικη & Οικονομια,Τόνια Ζαραβέλα,Γιατί ανακοινώθηκαν τώρα τα μέτρα στήριξης - Ο παράλληλος στόχος της επιστροφής ενός ενοικίου - Οι δικαιούχοι και τα εισοδηματικά κριτήρια των μέτρων που ανακοίνωσε ο πρωθυπουργός,Οι δικαιούχοι και τα εισοδηματικά κριτήρια των μέτρων που ανακοίνωσε ο πρωθυπουργός,"«Με την προσπάθεια όλων, τα πήγαμε πολύ καλύτερα από όσο υπολογίζαμε». Με αυτήν τη φράση ο πρωθυπουργός χαιρέτισε το πρωτογενές πλεόνασμα 11,4 δισ. ευρώ στην ελληνική οικονομία το 2025 και ανακοίνωσε μέτρα στήριξης σε τρεις κατευθύνσεις, που θα έχουν άμεσα ισχύ και θα αποτελέσουν μόνιμα μέτρα και όχι έκτακτες ενισχύσεις. Μέσα από το τηλεοπτικό μήνυμά του ο Κυριάκος Μητσοτάκης τόνισε ότι πρόκειται για ζυγισμένες και κοστολογημένες πρωτοβουλίες, ώστε να τηρείται η αναγκαία δημοσιονομική ισορροπία και οι σχετικές προβλέψεις των ευρωπαϊκών δημοσιονομικών κανόνων. Ο Κυριάκος Μητσοτάκης έριξε τα βέλη του στην αντιπολίτευση, σημειώνοντας ότι το πλεόνασμα - έκπληξη διαψεύδει «τους δημαγωγούς του μηδενισμού και της μιζέριας». Η αντιπολίτευση δεν «αγκάλιασε» τα μέτρα στήριξης που ανακοίνωσε ο πρωθυπουργός, αφού καταγγέλλει ότι το πλεόνασμα προέκυψε από την υπερφορολόγηση των πολιτών. Κυβερνητικές πηγές αναφέρουν ότι τα μέτρα που ανακοίνωσε ο πρωθυπουργός έχουν και μία δεύτερη ανάγνωση, καθώς - σε ό,τι αφορά την επιστροφή ενός ενοικίου - στόχος δεν είναι μόνον η οικονομική υποστήριξη και η προσπάθεια αντιμετώπισης της Στεγαστικής Κρίσης, αλλά και η πάταξη της φοροδιαφυγής. Πιστεύεται ότι με το μέτρο για τα ενοίκια θα μπορέσει να ελεγχθεί το ζήτημα της φοροδιαφυγής στην ενοικίαση κατοικιών, αφού το μέσο ενοίκιο που δηλώνεται είναι 255 ευρώ. Από τον Νοέμβριο του 2025 και κάθε Νοέμβριο, ένα ενοίκιο ετησίως, είτε αφορά κύρια κατοικία, είτε φοιτητική κατοικία, θα επιστρέφεται στον τραπεζικό λογαριασμό του ενοικιαστή από το κράτος. Σύμφωνα με την εξειδίκευση  των μέτρων από τον υπουργό Εθνικής Οικονομίας και Οικονομικών, Κυριάκο Πιερρακάκη, με βάση τις δηλώσεις που γίνονται αυτή την περίοδο για το φορολογικό έτος 2024, το 1/12 του ετήσιου δηλωθέντος ενοικίου – τόσο για την κύρια κατοικία, όσο και για τη φοιτητική κατοικία – θα επιστραφεί στα τέλη Νοεμβρίου στους τραπεζικούς λογαριασμούς των δικαιούχων. Το μέγιστο ποσό επιστροφής για την κύρια κατοικία ανέρχεται σε 800 ευρώ επαυξανόμενο κατά 50 ευρώ για κάθε εξαρτώμενο τέκνο του ενοικιαστή. Το μέγιστο ποσό επιστροφής για τη φοιτητική κατοικία ανέρχεται σε 800 ευρώ. Τα εισοδηματικά κριτήρια είναι διευρυμένα και αντιστοιχούν σε αυτά που έχουν οριστεί για το πρόγραμμα Σπίτι μου ΙΙ: Για την επιστροφή ενοικίου για φοιτητική κατοικία δεν ορίζεται περιουσιακό όριο. Εκτιμάται ότι επιλέξιμα θα είναι περίπου το 80% των νοικοκυριών με ενοίκιο, ήτοι περίπου 948.000 νοικοκυριά που αντιστοιχούν σε 1.280.000 φορολογούμενους. Το ετήσιο κόστος του μέτρου εκτιμάται σε περίπου 230 εκατ. ευρώ. Επιπλέον, το δεύτερο μέτρο που ανακοινώθηκε αφορά τη μόνιμη ετήσια οικονομική ενίσχυση ύψους 250 ευρώ σε 1,44 εκατ. συνταξιούχους, ανασφάλιστους υπερήλικες και άτομα με αναπηρία. Και αυτή η ενίσχυση θα καταβάλλεται τον μήνα Νοέμβριο, με πρώτη καταβολή τον Νοέμβριο του 2025. Δικαιούχοι είναι: Η οικονομική ενίσχυση είναι αφορολόγητη, ανεκχώρητη και ακατάσχετη στα χέρια του Δημοσίου ή τρίτων, κατά παρέκκλιση κάθε άλλης αντίθετης διάταξης, δεν δεσμεύεται και δεν συμψηφίζεται με βεβαιωμένα χρέη προς τη φορολογική διοίκηση και το δημόσιο εν γένει και δεν υπόκειται σε οποιοδήποτε τέλος, εισφορά ή άλλη κράτηση υπέρ του Δημοσίου ή του e-ΕΦΚΑ. Πρόγραμμα Δημοσίων Επενδύσεων Στην τρίτη κατεύθυνση των μέτρων, αυξάνεται το Πρόγραμμα Δημοσίων Επενδύσεων κατά 500 εκατ. ευρώ από το 2025 και κάθε έτος. Στόχος να επιταχυνθούν όλα τα μεγάλα έργα υποδομών, αλλά και να αυξηθούν οι επενδύσεις απέναντι στην αναμενόμενη διεθνή οικονομική επιβράδυνση που προκαλούν οι περιορισμοί στο διεθνές εμπόριο. Ο Κυριάκος Πιερρακάκης αναφέρθηκε κατά τη διάρκεια της εξειδίκευσης των μέτρων της Τρίτης (22.4) στις τρεις πηγές από τις οποίες προέρχεται το πρωτογενές πλεόνασμα: «από την καταπολέμηση της φοροδιαφυγής, με τα ψηφιακά μέσα. Έχουμε δει τον ρόλο που παίζει η τεχνολογία στο κράτος, στον μετασχηματισμό, στην οικονομία, και η πάταξη της φοροδιαφυγής φέρνει έσοδα στα ταμεία. Με σύγχρονα ψηφιακά εργαλεία και αποφασιστικότητα, ενισχύουμε τη φορολογική και κοινωνική δικαιοσύνη. Από την ανάπτυξη της οικονομίας, με αύξηση μισθών και απασχόλησης. Στα έξι αυτά χρόνια δημιουργήθηκαν 500.000 νέες θέσεις εργασίας, με τον μισθό να αυξάνεται. Αυτό έχει μια επίδραση ακόμα πιο θετική από αυτή που αναμέναμε. Από την εξοικονόμηση κρατικών δαπανών και τη μείωση τους από φορείς της Κυβέρνησης. Η Κυβέρνηση αυτά τα έξι χρόνια έχει μειώσει πάνω από 70 άμεσους και έμμεσους φόρους και ασφαλιστικές εισφορές, την ίδια ώρα που στηρίζει τους πολίτες με μέτρα που πλέον είναι μόνιμα και όχι ευκαιριακά, όπως συνέβαινε στο παρελθόν». Στην ίδια λογική και οι δηλώσεις του υφυπουργού Εθνικής Οικονομίας και Οικονομικών, Θάνου Πετραλιά, ο οποίος τόνισε ότι: «το σημαντικά θετικό δημοσιονομικό αποτέλεσμα του 2024 οφείλεται κυρίως στις προσπάθειες των Ελλήνων πολιτών. Η μείωση της φοροδιαφυγής μέσω της αύξησης των ηλεκτρονικών συναλλαγών, η διασύνδεση των ταμειακών με τα POS, η εφαρμογή του myDATA, η εφαρμογή της κάρτας εργασίας, αλλά και η ταχύτερη μείωση της ανεργίας και η αύξηση των αμοιβών εξαρτημένης εργασίας, όλα συνέβαλαν σε αυτό το αποτέλεσμα. Το αποτέλεσμα αυτό αποτελεί παρακαταθήκη και μας δίνει το δημοσιονομικό περιθώριο για επιπλέον ενίσχυση των πολιτών και της πραγματικής οικονομίας εντός του 2025, αλλά και τα επόμενα έτη». «Ακούμε τους πολίτες. Κατανοούμε τις αγωνίες σας και απαντάμε με παρεμβάσεις που δεν περιορίζονται σε προσωρινές λύσεις – αντίθετα, πάμε σε μόνιμες λύσεις. Και αντιλαμβανόμαστε πλήρως ότι η στέγη είναι δικαίωμα, δεν είναι πολυτέλεια. Η στήριξη των συνταξιούχων είναι υπόθεση δικαιοσύνης και αξιοπρέπειας. Οι αυξήσεις στις συντάξεις τους την τελευταία τριετία ανήλθαν στο 13%, αλλά είναι υποχρέωσή μας να τους στηρίξουμε όσο περισσότερο μπορούμε. Τα μεγάλα έργα είναι το αποτύπωμα μιας χώρας που αναπτύσσεται. Με το ΠΔΕ αυτό, στα επίπεδα αυτά, θα έχουμε το μεγαλύτερο Πρόγραμμα Δημοσίων Επενδύσεων στην ιστορία μας – μέχρι το επόμενο, καθώς του χρόνου θα είναι ακόμα μεγαλύτερο», πρόσθεσε ο Κυριάκος Πιερρακάκης. Το συνολικό ετήσιο κόστος των τριών μέτρων ανέρχεται σε περίπου 1,1 δισ. ευρώ και αφορά περισσότερους από 2,7 εκατ. πολίτες, χωρίς να υπολογίζεται σε αυτούς τους αριθμούς η αναπτυξιακή επίδραση του Προγράμματος Δημοσίων Επενδύσεων. pic.twitter.com/sNmDV7OxzB Κυβερνητικές πηγές διαψεύδουν ότι τα μέτρα που ανακοινώθηκαν την Τρίτη ήταν μέτρα στήριξης που αναμενόταν να κάνει γνωστά ο Κυριάκος Μητσοτάκης στη ΔΕΘ του Σεπτεμβρίου. Ο πρωθυπουργός έχει ξεκαθαρίσει ότι όσα θα ανακοινώσει από το βήμα της Διεθνούς Έκθεσης Θεσσαλονίκης αφορούν την κυβερνητική πολιτική του 2026, ενώ τα μέτρα στήριξης θα έχουν εφαρμογή ήδη από τον Νοέμβριο του 2025. Οι χθεσινές ανακοινώσεις έγιναν αφού ανακοινώθηκαν από την Ελληνική Στατιστική Αρχή και την Eurostat τα δημοσιονομικά αποτελέσματα για το 2024, όπου καταγράφηκε για τη χώρα μας πρωτογενές πλεόνασμα 4,8% του ΑΕΠ και τελικό δημοσιονομικό πλεόνασμα 1,3% του ΑΕΠ. Σύμφωνα με κυβερνητικές πηγές πρώτα δημιουργείται ο δημοσιονομικός χώρος και μετά η κυβέρνηση «το μετατρέπει σε κοινωνικό και αναπτυξιακό κεφάλαιο, χωρίς να θέτει επ’ ουδενί σε κίνδυνο τη δημοσιονομική και οικονομική μας σταθερότητα». Σύμφωνα με τους νέους δημοσιονομικούς κανόνες που ισχύουν στην Ευρωπαϊκή Ένωση το πρόσθετο πλεόνασμα του 2024 θα μπορούσε να αξιοποιηθεί φέτος, για αυτό και τα μόνιμα μέτρα υπέρ των ενοικιαστών, χαμηλοσυνταξιούχων, ανασφάλιστων υπερήλικων και ΑΜΕΑ θα εφαρμοσθούν από τον Νοέμβριο ενώ και το Πρόγραμμα Δημοσίων επενδύσεων θα αυξηθεί φέτος κατά 500 εκατομμύρια ευρώ. Η κυβέρνηση απάντησε ήδη στην κριτική της αντιπολίτευσης, ότι το πλεόνασμα προέκυψε από την αύξηση των φορολογικών βαρών των πολιτών. Μάλιστα, κυβερνητικές πηγές αναφέρουν ότι «η κυβέρνηση Μητσοτάκη είναι αυτή που έχει μειώσει πάνω από 72 άμεσους φόρους, έμμεσους και εισφορές, σε εισοδήματα, ακίνητα, τέλη επιτηδεύματος, φόρους μικρομεσαίων επιχειρήσεων, επαγγελματιών κλπ». Μάλιστα, το Μαξίμου δίνει την απάντησή του στα κόμματα της αντιπολίτευσης που σημείωσαν ότι η κυβέρνηση θα μπορούσε να δώσει περισσότερα χρήματα από το πλεόνασμα, τονίζοντας ότι «με τα μέτρα που ανακοινώθηκαν εξαντλούνται όλα τα περιθώρια, πιάνουμε την οροφή των επιτρεπόμενων δαπανών. Οσοι από την αντιπολίτευση πιστεύουν ότι πρέπει να δοθούν και έξτρα χρήματα θα πρέπει να πουν ποιους θα φορολογήσουν και πόσο για να εξασφαλίσουν αυτούς τους πόρους». Σε ό,τι αφορά το γιατί επελέγη η ενίσχυση των ενοικιαστών και των χαμηλοσυνταξιούχων, η κυβέρνηση απαντά ότι πρέπει να δοθεί μία απάντηση στο πρόβλημα της στέγης. «Η ενίσχυση των συμπολιτών μας που είναι στο ενοίκιο ή πληρώνουν ενοίκια για τα παιδιά τους που σπουδάζουν και τα βγάζουν δύσκολα πέρα, αποτελεί πρώτη προτεραιότητα για την κυβέρνηση και τον Κυριάκο Μητσοτάκη. Γι’ αυτό αποφασίσθηκε κάθε Νοέμβριο, η πολιτεία να επιστρέφει στους ενοικιαστές ένα πλήρες ενοίκιο για την πρώτη κατοικία αλλά και για τη φοιτητική κατοικία των παιδιών τους, ώστε να ελαφρυνθούν τα έξοδά τους. Υπολογίζουμε ότι δικαιούχοι θα είναι το 80% των νοικοκυριών που πληρώνουν ενοίκιο. Το δεύτερο μέτρο απευθύνεται σε περίπου 1,5 εκατομμύριο χαμηλοσυνταξιούχους, ανασφάλιστους υπερήλικες και άτομα με αναπηρία, κατηγορίες οι οποίες από φέτος θα στηρίζονται, σε μόνιμη βάση, με 250 ευρώ καθαρά, επιπλέον σε κάθε άλλο έσοδό τους. Και αυτό το ποσό θα καταβάλλεται κάθε χρόνο στα τέλη Νοεμβρίου». Μάλιστα, στους φόβους που εκφράζονται σχετικά με το ενδεχόμενο η επιστροφή ενός ενοικίου οδηγήσει στην αύξηση των τιμών, η κυβέρνηση επισημαίνει ότι «εκτός από το μέτρο της επιστροφής ενοικίου, το οποίο λειτουργεί και ως κίνητρο ώστε να καταγράφεται και να δηλώνεται το σύνολο του ποσού που καταβάλλεται στους ιδιοκτήτες, η κυβέρνηση εφαρμόζει σειρά μέτρων με στόχο να αυξηθεί η προσφορά ακινήτων, όπως: απαγόρευση νέων βραχυπρόθεσμων μισθώσεων σε κορεσμένες περιοχές, μηδενικό συντελεστή φορολογίας εισοδήματος από ακίνητα για όσους ιδιοκτήτες μετατρέψουν τις μισθώσεις από βραχυχρόνιες σε μακροχρόνιες, πρόγραμμα Ανακαινίζω ενοικιάζω για κλειστές κατοικίες με σκοπό την ενοικίαση και κοινωνική αντιπαροχή για αδρανή ακίνητα δημοσίου».",https://www.athensvoice.gr/images/1074x600/jpg/files/2025-04-23/mitsotakis_pierrakakis.jpg
https://www.athensvoice.gr/epikairotita/politiki-oikonomia/900450/poioi-tha-paroun-epistrofi-enoikiou-kai-poioi-sudaxiouhoi-to-epidoma-ton-250-euro/,Ποιοι θα πάρουν επιστροφή ενοικίου και ποιοι συνταξιούχοι το επίδομα των 250 ευρώ,2025-04-22,12:06:48,Πολιτικη & Οικονομια,Newsroom,Ποιοι θα πάρουν επιστροφή ενοικίου και ποιοι συνταξιούχοι το επίδομα των 250 ευρώ - Τα κριτήρια και οι δικαιούχοι,Τα κριτήρια και οι δικαιούχοι,"Το οικονομικό επιτελείο προχωρά σήμερα στην εξειδίκευση των μέτρων στήριξης συνολικού ύψους 1 δισ. ευρώ, που ανακοίνωσε νωρίτερα το μεσημέρι της Τρίτης (22.4) ο Κυριάκος Μητσοτάκης, μετά την ανακοίνωση του πρωτογενούς πλεονάσματος. Οι εξειδικεύσεις αφορούν την επιστροφή ενός ενοικίου και την ετήσια ενίσχυση 250 ευρώ σε χαμηλοσυνταξιούχους και ΑμεΑ. Σύμφωνα με το οικονομικό επιτελείο, η επιστροφή ενός ενοικίου κάθε Νοέμβριο αφορά σε κύρια και φοιτητική κατοικία, θα εμφανίζεται στον τραπεζικό λογαριασμό. Τα κριτήρια περιλαμβάνουν: Σε ό,τι αφορά τους συνταξιούχους και το επίδομα των 250 ευρώ δικαιούχοι είναι:  Καταρχάς, θα ήθελα και πάλι, με αφορμή τις ημέρες του Πάσχα, να σας ευχηθώ Χριστός Ανέστη, χρόνια πολλά, υγεία και χαρές σε εσάς και στις οικογένειές σας. Τα στοιχεία του Κρατικού Προϋπολογισμού για το 2024, που μόλις ανακοινώθηκαν από την Εurostat και την ΕΛΣΤΑΤ, καταγράφουν μία σημαντική υπεραπόδοση της εθνικής οικονομίας και ένα πλεόνασμα στα δημόσια ταμεία. Κάτι που σημαίνει ότι, με την προσπάθεια όλων, τα πήγαμε πολύ καλύτερα από όσο υπολογίζαμε. Η δυναμική ανάπτυξη μαζί με την αντιμετώπιση της φοροδιαφυγής, αλλά και μια σειρά άλλων διαρθρωτικών μέτρων, έφεραν πρόσθετα έσοδα, πάνω και από τους στόχους που είχαμε θέσει. Κι έτσι, παρά τους αυστηρούς ευρωπαϊκούς δημοσιονομικούς κανόνες, ένα σοβαρό μέρος τους μπορεί, πλέον, να επιστρέψει στους πολίτες. Είχα πει, άλλωστε, ότι αυτός είναι και o στόχος αυτής της κυβέρνησης: η συλλογική πρόοδος να μετατρέπεται, σταδιακά, και σε ατομική προκοπή. H τελευταία εξέλιξη δικαιώνει, ασφαλώς, μία πολιτική που συνδυάζει την ανόρθωση της χώρας με την κοινωνική φροντίδα, με θεμέλιο όμως, πάντα, τη δημοσιονομική σταθερότητα. Είναι η ίδια πολιτική που αναγνωρίζουν και όλοι οι διεθνείς οίκοι, αλλά κι εκείνη που κρατά ακλόνητη την εσωτερική μας σταθερότητα μέσα σε έναν ταραγμένο κόσμο. Ενώ, ταυτόχρονα, μπορεί να παράγει και χειροπιαστά αποτελέσματα, διαψεύδοντας τους δημαγωγούς του μηδενισμού και της μιζέριας. Αυτό συμβαίνει τα τελευταία χρόνια, αυτό επιβεβαιώνεται και τώρα. Τούτη τη φορά, μάλιστα, με πρωτοβουλίες που ενσωματώνουν μία μεγάλη δομική αλλαγή. Γιατί αυτά που θα ανακοινώσω σήμερα θα ισχύσουν μέσα στο 2025, ακριβώς επειδή οφείλονται στην ετήσια θετική πορεία μας. Θα αποτελέσουν, όμως, ταυτόχρονα και μόνιμα μέτρα, όχι έκτακτες και στοχευμένες παρεμβάσεις όπως παλαιότερα. Διότι η πρόοδος στα δημόσια οικονομικά μεγέθη είναι δομικού χαρακτήρα. Κι ακόμα, οι πρωτοβουλίες αυτές θα εφαρμόζονται κατά τρόπο ώστε να ενισχύουν ευρύτερα κοινωνικά στρώματα, κυρίως όμως θα λειτουργούν προσθετικά σε όλα όσα έχουν προηγηθεί: από τις διαδοχικές αναβαθμίσεις της βασικής αμοιβής και τις αυξήσεις σε μισθούς και συντάξεις, μέχρι τις βελτιώσεις στις αποδοχές των ενστόλων, των εργαζόμενων στο ΕΣΥ, αλλά και τις συνεχείς μειώσεις φόρων. Με βάση λοιπόν τα παραπάνω, οι νέοι πόροι από τη θετική επίδοση της οικονομίας θα διατεθούν σε τρεις κατευθύνσεις: Πρώτον, για να δοθεί απάντηση στο πρόβλημα της στέγης. Ξέρω πόσο δύσκολα τα βγάζουν πέρα οι συμπολίτες μας που είναι στο ενοίκιο και η ανακούφισή τους είναι για εμένα η πρώτη μου προτεραιότητα. Γι’ αυτό αποφασίσαμε κάθε χρόνο, και συγκεκριμένα τον μήνα Νοέμβριο, η πολιτεία να επιστρέφει στους ενοικιαστές ένα πλήρες ενοίκιο, ώστε να ελαφρυνθούν τα έξοδά τους. Ενώ, βέβαια, παράλληλα θα εξελίσσονται και όλα τα σχετικά προγράμματα, δηλαδή το «Σπίτι μου ΙΙ», η κοινωνική κατοικία και οι διαδοχικοί κύκλοι του «Ανακαινίζω». Το δεύτερο μέτρο απευθύνεται σε περίπου 1,5 εκατομμύριο χαμηλοσυνταξιούχους, ανασφάλιστους υπερήλικες και άτομα με αναπηρία, κατηγορίες οι οποίες από φέτος θα στηρίζονται, σε μόνιμη βάση, με 250 ευρώ καθαρά, επιπλέον σε κάθε άλλο έσοδό τους. Και αυτό το ποσό θα καταβάλλεται κάθε χρόνο στα τέλη Νοεμβρίου. Τέλος, η τρίτη κυβερνητική απόφαση αφορά την αύξηση κατά 500 εκατομμύρια ετησίως του Προγράμματος Δημοσίων Επενδύσεων, με στόχο εδώ να επιταχυνθούν τα δημόσια έργα, καθώς και κοινωνικού χαρακτήρα δράσεις σε ολόκληρη την επικράτεια, αλλά και, εν μέσω διεθνούς αστάθειας, να αυξηθούν οι επενδύσεις για να συνεχίσουν να δημιουργούνται νέες θέσεις εργασίας. Το οικονομικό επιτελείο θα εξειδικεύσει σε λίγο τις νέες αποφάσεις. Αυτό στο οποίο προσωπικά θα επέμενα είναι η επιλογή της πολιτείας να μεταφέρει στους πολίτες τα κέρδη της συνολικής ανάταξης. Γιατί, όπως σας είπα, γνωρίζω πόσο πράγματι επιβαρύνονται εκείνοι που σήμερα νοικιάζουν σπίτι, αναλώνοντας εκεί ένα μεγάλο μέρος του εισοδήματός τους. Γνωρίζω πόσο δύσκολο είναι ειδικά για τα νέα παιδιά να φύγουν από το σπίτι των γονιών τους και να αποκτήσουν τη δική τους στέγη. Γνωρίζω ακόμη πόσο δοκιμάζονται οι συνταξιούχοι μας και άλλες ευάλωτες κοινωνικές ομάδες, ειδικά αυτοί που λαμβάνουν τις πιο χαμηλές συντάξεις. Αλλά και πόσο σημαντικό είναι οι επενδύσεις να μειώνουν διαρκώς την ανεργία, που αποτελεί τελικά και την πιο σκληρή κοινωνική αδικία. Με εμπιστοσύνη στις δυνατότητες του τόπου και στις ικανότητες της κοινωνίας, είχα κάνει την εκτίμηση ότι οι δυσκολίες μπορούν να ξεπεραστούν και να γίνουν ευκαιρίες. Αυτό αποτυπώνουν και οι νέες πρωτοβουλίες μας, αποδεικνύοντας ότι όσο αναβαθμίζεται η οικονομία της πατρίδας τόσο θα αναβαθμίζεται και η οικονομική θέση του πολίτη, και, μάλιστα, στον αντίστοιχο χρόνο. Γι’ αυτό και θα επαναλάβω ότι οι συγκεκριμένες μόνιμες παρεμβάσεις αφορούν το τρέχον έτος και όχι τον σχεδιασμό του 2026. Αυτός θα ανακοινωθεί κανονικά στην επόμενη Διεθνή Έκθεση Θεσσαλονίκης. Πρόκειται, βέβαια, για πρωτοβουλίες ύψους 1 δισ., με άμεση αναφορά σε βασικά προβλήματα. Είναι, ωστόσο, και θέλω να το τονίσω αυτό, ζυγισμένες και κοστολογημένες, ώστε να τηρείται η αναγκαία δημοσιονομική ισορροπία και οι σχετικές προβλέψεις των ευρωπαϊκών δημοσιονομικών κανόνων. Για να τεκμηριώσουν έτσι ότι η κυβέρνηση νιώθει, φροντίζει και προσπαθεί συνέχεια για μια καλύτερη ζωή, επιδιώκοντας η επιτυχία των αριθμών να γίνεται και ευημερία των πολλών και η συλλογική πρόοδος της Ελλάδας να μεταφράζεται και σε ατομική πρόοδο των Ελλήνων. Μια δέσμευση στην οποία ήμασταν, είμαστε και θα είμαστε πιστοί. Προτεραιότητές μας παραμένουν το συμφέρον της πατρίδας και η αναγέννηση της κοινωνίας. Όχι με ψεύτικα λόγια και ανέξοδα συνθήματα, αλλά με αληθινές πράξεις και ορατές λύσεις, αντιμετωπίζοντας με ρεαλισμό κάθε πρόσκαιρο εμπόδιο, αλλά και με ευθύνη την κάθε ανεύθυνη προπαγάνδα που ανοίγει κερκόπορτες σε νέες περιπέτειες. Βαδίζοντας, δηλαδή, στον δρόμο που χάραξε η κατεύθυνση «το είπαμε, το κάναμε» και έχοντας τη σιγουριά και την αυτοπεποίθηση που επιβάλλει η εποχή, γιατί έχουμε πολλά ακόμη να διεκδικήσουμε και πολλά ακόμη να κατακτήσουμε. Συνεχίζουμε λοιπόν και να είστε βέβαιοι ότι, παρά τις δυσκολίες, τα καλύτερα έρχονται. Την επίτευξη σημαντικά υψηλότερων δημοσιονομικών επιδόσεων από τις αρχικές προβλέψεις για το έτος 2024 επιβεβαίωσε σήμερα, επισήμως, η Στατιστική Υπηρεσία της Ευρωπαϊκής Ένωσης (Eurostat). Σύμφωνα με τα επικαιροποιημένα στοιχεία, το πρωτογενές πλεόνασμα της Γενικής Κυβέρνησης διαμορφώθηκε στο 4,8% του Ακαθάριστου Εγχώριου Προϊόντος (ΑΕΠ), υπερβαίνοντας αισθητά τον αρχικό στόχο του 2,5% του ΑΕΠ. Σε απόλυτους αριθμούς, το πρωτογενές πλεόνασμα ανήλθε σε 11,4 δισ. ευρώ, έναντι προϋπολογισμένου στόχου ύψους 6 δισ. ευρώ. Παράλληλα, πλεονασματικό εμφανίζεται και το συνολικό δημοσιονομικό ισοζύγιο (συμπεριλαμβανομένων των τόκων), το οποίο διαμορφώθηκε στο 1,3% του ΑΕΠ, σε σαφή απόκλιση από τον προβλεπόμενο στόχο για έλλειμμα ύψους 0,7% του ΑΕΠ. Τα σχετικά στοιχεία είχαν υποβληθεί από την Ελληνική Στατιστική Αρχή (ΕΛΣΤΑΤ) στη Eurostat στο τέλος Μαρτίου, στο πλαίσιο της προβλεπόμενης διαδικασίας υπερβολικού ελλείμματος (EDP) της Ευρωπαϊκής Ένωσης. Η πιστοποίησή τους πραγματοποιήθηκε σήμερα, μέσω ταυτόχρονων επίσημων ανακοινώσεων των δύο στατιστικών αρχών.",https://www.athensvoice.gr/images/1074x600/jpg/files/2025-04-22/enoikia_epistrofi_xamilosintaxiouxoi_250_euro2.jpg
https://www.athensvoice.gr/epikairotita/politiki-oikonomia/900423/live-o-kuriakos-mitsotakis-anakoinonei-nea-metra-stirixis/,Μητσοτάκης: Επιστροφή ενός ενοικίου στους ενοικιαστές και 250 ευρώ κάθε χρόνο σε συνταξιούχους και ΑμεΑ,2025-04-22,10:08:00,Πολιτικη & Οικονομια,Newsroom,Οι ανακοινώσεις μέτρων στήριξης από τον Κυριάκο Μητσοτάκη μετά τις ανακοινώσεις για το πρωτογενές πλεόνασμα από την Eurostat,500 εκατ. ευρώ σε Δημόσιες Επενδύσεις - Μόνιμα μέτρα σε τρεις κατευθύνσεις,"Οι ανακοινώσεις του πρωθυπουργού Κυριάκου Μητσοτάκη για τις οικονομικές πρωτοβουλίες της κυβέρνησης, μετά τη δημοσίευση των στοιχείων για τις δημοσιονομικές επιδόσεις της Ελλάδας από την ΕΛΣΤΑΤ και την Eurostat. «Με την προσπάθεια όλων, τα πήγαμε πολύ καλύτερα από όσο νομίζαμε», είπε ο Κυριάκος Μητσοτάκης. «Αυτά που θα ανακοινώσω θα εφαρμοστούν το 2025 και θα δοθούν μόνιμα». Ο κ. Μητσοτάκης έκανε λόγο για τρεις κατευθύνσεις μέτρων στήριξης, υπογραμμίζοντας ότι «αυτά που θα ανακοινώσω σήμερα θα ισχύσουν μέσα στο 2025, ακριβώς επειδή οφείλονται στην ετήσια θετική πορεία μας. Θα αποτελέσουν, όμως, ταυτόχρονα και μόνιμα μέτρα, όχι έκτακτες και στοχευμένες παρεμβάσεις όπως παλαιότερα. Διότι η πρόοδος στα δημόσια οικονομικά μεγέθη είναι δομικού χαρακτήρα». Όπως σημείωσε ο πρωθυπουργός, οι νέοι πόροι από τη θετική επίδοση της οικονομίας θα διατεθούν σε τρεις κατευθύνσεις: Πρώτον, για να δοθεί απάντηση στο πρόβλημα της στέγης. Ξέρω πόσο δύσκολα τα βγάζουν πέρα οι συμπολίτες μας που είναι στο ενοίκιο και η ανακούφισή τους είναι για εμένα η πρώτη μου προτεραιότητα. Γι’ αυτό αποφασίσαμε κάθε χρόνο, και συγκεκριμένα τον μήνα Νοέμβριο, η πολιτεία να επιστρέφει στους ενοικιαστές ένα πλήρες ενοίκιο, ώστε να ελαφρυνθούν τα έξοδά τους. Ενώ, βέβαια, παράλληλα θα εξελίσσονται και όλα τα σχετικά προγράμματα, δηλαδή το «Σπίτι μου ΙΙ», η κοινωνική κατοικία και οι διαδοχικοί κύκλοι του «Ανακαινίζω». Το δεύτερο μέτρο απευθύνεται σε περίπου 1,5 εκατομμύριο χαμηλοσυνταξιούχους, ανασφάλιστους υπερήλικες και άτομα με αναπηρία, κατηγορίες οι οποίες από φέτος θα στηρίζονται, σε μόνιμη βάση, με 250 ευρώ καθαρά, επιπλέον σε κάθε άλλο έσοδό τους. Και αυτό το ποσό θα καταβάλλεται κάθε χρόνο στα τέλη Νοεμβρίου. Τέλος, η τρίτη κυβερνητική απόφαση αφορά την αύξηση κατά 500 εκατομμύρια ετησίως του Προγράμματος Δημοσίων Επενδύσεων, με στόχο εδώ να επιταχυνθούν τα δημόσια έργα, καθώς και κοινωνικού χαρακτήρα δράσεις σε ολόκληρη την επικράτεια, αλλά και, εν μέσω διεθνούς αστάθειας, να αυξηθούν οι επενδύσεις για να συνεχίσουν να δημιουργούνται νέες θέσεις εργασίας. Οι ανακοινώσεις του Κυριάκου Μητσοτάκη Καταρχάς, θα ήθελα και πάλι, με αφορμή τις ημέρες του Πάσχα, να σας ευχηθώ Χριστός Ανέστη, χρόνια πολλά, υγεία και χαρές σε εσάς και στις οικογένειές σας. Τα στοιχεία του Κρατικού Προϋπολογισμού για το 2024, που μόλις ανακοινώθηκαν από την Εurostat και την ΕΛΣΤΑΤ, καταγράφουν μία σημαντική υπεραπόδοση της εθνικής οικονομίας και ένα πλεόνασμα στα δημόσια ταμεία. Κάτι που σημαίνει ότι, με την προσπάθεια όλων, τα πήγαμε πολύ καλύτερα από όσο υπολογίζαμε. Η δυναμική ανάπτυξη μαζί με την αντιμετώπιση της φοροδιαφυγής, αλλά και μια σειρά άλλων διαρθρωτικών μέτρων, έφεραν πρόσθετα έσοδα, πάνω και από τους στόχους που είχαμε θέσει. Κι έτσι, παρά τους αυστηρούς ευρωπαϊκούς δημοσιονομικούς κανόνες, ένα σοβαρό μέρος τους μπορεί, πλέον, να επιστρέψει στους πολίτες. Είχα πει, άλλωστε, ότι αυτός είναι και o στόχος αυτής της κυβέρνησης: η συλλογική πρόοδος να μετατρέπεται, σταδιακά, και σε ατομική προκοπή. H τελευταία εξέλιξη δικαιώνει, ασφαλώς, μία πολιτική που συνδυάζει την ανόρθωση της χώρας με την κοινωνική φροντίδα, με θεμέλιο όμως, πάντα, τη δημοσιονομική σταθερότητα. Είναι η ίδια πολιτική που αναγνωρίζουν και όλοι οι διεθνείς οίκοι, αλλά κι εκείνη που κρατά ακλόνητη την εσωτερική μας σταθερότητα μέσα σε έναν ταραγμένο κόσμο. Ενώ, ταυτόχρονα, μπορεί να παράγει και χειροπιαστά αποτελέσματα, διαψεύδοντας τους δημαγωγούς του μηδενισμού και της μιζέριας. Αυτό συμβαίνει τα τελευταία χρόνια, αυτό επιβεβαιώνεται και τώρα. Τούτη τη φορά, μάλιστα, με πρωτοβουλίες που ενσωματώνουν μία μεγάλη δομική αλλαγή. Γιατί αυτά που θα ανακοινώσω σήμερα θα ισχύσουν μέσα στο 2025, ακριβώς επειδή οφείλονται στην ετήσια θετική πορεία μας. Θα αποτελέσουν, όμως, ταυτόχρονα και μόνιμα μέτρα, όχι έκτακτες και στοχευμένες παρεμβάσεις όπως παλαιότερα. Διότι η πρόοδος στα δημόσια οικονομικά μεγέθη είναι δομικού χαρακτήρα. Κι ακόμα, οι πρωτοβουλίες αυτές θα εφαρμόζονται κατά τρόπο ώστε να ενισχύουν ευρύτερα κοινωνικά στρώματα, κυρίως όμως θα λειτουργούν προσθετικά σε όλα όσα έχουν προηγηθεί: από τις διαδοχικές αναβαθμίσεις της βασικής αμοιβής και τις αυξήσεις σε μισθούς και συντάξεις, μέχρι τις βελτιώσεις στις αποδοχές των ενστόλων, των εργαζόμενων στο ΕΣΥ, αλλά και τις συνεχείς μειώσεις φόρων. Με βάση λοιπόν τα παραπάνω, οι νέοι πόροι από τη θετική επίδοση της οικονομίας θα διατεθούν σε τρεις κατευθύνσεις: Πρώτον, για να δοθεί απάντηση στο πρόβλημα της στέγης. Ξέρω πόσο δύσκολα τα βγάζουν πέρα οι συμπολίτες μας που είναι στο ενοίκιο και η ανακούφισή τους είναι για εμένα η πρώτη μου προτεραιότητα. Γι’ αυτό αποφασίσαμε κάθε χρόνο, και συγκεκριμένα τον μήνα Νοέμβριο, η πολιτεία να επιστρέφει στους ενοικιαστές ένα πλήρες ενοίκιο, ώστε να ελαφρυνθούν τα έξοδά τους. Ενώ, βέβαια, παράλληλα θα εξελίσσονται και όλα τα σχετικά προγράμματα, δηλαδή το «Σπίτι μου ΙΙ», η κοινωνική κατοικία και οι διαδοχικοί κύκλοι του «Ανακαινίζω». Το δεύτερο μέτρο απευθύνεται σε περίπου 1,5 εκατομμύριο χαμηλοσυνταξιούχους, ανασφάλιστους υπερήλικες και άτομα με αναπηρία, κατηγορίες οι οποίες από φέτος θα στηρίζονται, σε μόνιμη βάση, με 250 ευρώ καθαρά, επιπλέον σε κάθε άλλο έσοδό τους. Και αυτό το ποσό θα καταβάλλεται κάθε χρόνο στα τέλη Νοεμβρίου. Τέλος, η τρίτη κυβερνητική απόφαση αφορά την αύξηση κατά 500 εκατομμύρια ετησίως του Προγράμματος Δημοσίων Επενδύσεων, με στόχο εδώ να επιταχυνθούν τα δημόσια έργα, καθώς και κοινωνικού χαρακτήρα δράσεις σε ολόκληρη την επικράτεια, αλλά και, εν μέσω διεθνούς αστάθειας, να αυξηθούν οι επενδύσεις για να συνεχίσουν να δημιουργούνται νέες θέσεις εργασίας. Το οικονομικό επιτελείο θα εξειδικεύσει σε λίγο τις νέες αποφάσεις. Αυτό στο οποίο προσωπικά θα επέμενα είναι η επιλογή της πολιτείας να μεταφέρει στους πολίτες τα κέρδη της συνολικής ανάταξης. Γιατί, όπως σας είπα, γνωρίζω πόσο πράγματι επιβαρύνονται εκείνοι που σήμερα νοικιάζουν σπίτι, αναλώνοντας εκεί ένα μεγάλο μέρος του εισοδήματός τους. Γνωρίζω πόσο δύσκολο είναι ειδικά για τα νέα παιδιά να φύγουν από το σπίτι των γονιών τους και να αποκτήσουν τη δική τους στέγη. Γνωρίζω ακόμη πόσο δοκιμάζονται οι συνταξιούχοι μας και άλλες ευάλωτες κοινωνικές ομάδες, ειδικά αυτοί που λαμβάνουν τις πιο χαμηλές συντάξεις. Αλλά και πόσο σημαντικό είναι οι επενδύσεις να μειώνουν διαρκώς την ανεργία, που αποτελεί τελικά και την πιο σκληρή κοινωνική αδικία. Με εμπιστοσύνη στις δυνατότητες του τόπου και στις ικανότητες της κοινωνίας, είχα κάνει την εκτίμηση ότι οι δυσκολίες μπορούν να ξεπεραστούν και να γίνουν ευκαιρίες. Αυτό αποτυπώνουν και οι νέες πρωτοβουλίες μας, αποδεικνύοντας ότι όσο αναβαθμίζεται η οικονομία της πατρίδας τόσο θα αναβαθμίζεται και η οικονομική θέση του πολίτη, και, μάλιστα, στον αντίστοιχο χρόνο. Γι’ αυτό και θα επαναλάβω ότι οι συγκεκριμένες μόνιμες παρεμβάσεις αφορούν το τρέχον έτος και όχι τον σχεδιασμό του 2026. Αυτός θα ανακοινωθεί κανονικά στην επόμενη Διεθνή Έκθεση Θεσσαλονίκης. Πρόκειται, βέβαια, για πρωτοβουλίες ύψους 1 δισ., με άμεση αναφορά σε βασικά προβλήματα. Είναι, ωστόσο, και θέλω να το τονίσω αυτό, ζυγισμένες και κοστολογημένες, ώστε να τηρείται η αναγκαία δημοσιονομική ισορροπία και οι σχετικές προβλέψεις των ευρωπαϊκών δημοσιονομικών κανόνων. Για να τεκμηριώσουν έτσι ότι η κυβέρνηση νιώθει, φροντίζει και προσπαθεί συνέχεια για μια καλύτερη ζωή, επιδιώκοντας η επιτυχία των αριθμών να γίνεται και ευημερία των πολλών και η συλλογική πρόοδος της Ελλάδας να μεταφράζεται και σε ατομική πρόοδο των Ελλήνων. Μια δέσμευση στην οποία ήμασταν, είμαστε και θα είμαστε πιστοί. Προτεραιότητές μας παραμένουν το συμφέρον της πατρίδας και η αναγέννηση της κοινωνίας. Όχι με ψεύτικα λόγια και ανέξοδα συνθήματα, αλλά με αληθινές πράξεις και ορατές λύσεις, αντιμετωπίζοντας με ρεαλισμό κάθε πρόσκαιρο εμπόδιο, αλλά και με ευθύνη την κάθε ανεύθυνη προπαγάνδα που ανοίγει κερκόπορτες σε νέες περιπέτειες. Βαδίζοντας, δηλαδή, στον δρόμο που χάραξε η κατεύθυνση «το είπαμε, το κάναμε» και έχοντας τη σιγουριά και την αυτοπεποίθηση που επιβάλλει η εποχή, γιατί έχουμε πολλά ακόμη να διεκδικήσουμε και πολλά ακόμη να κατακτήσουμε. Συνεχίζουμε λοιπόν και να είστε βέβαιοι ότι, παρά τις δυσκολίες, τα καλύτερα έρχονται. Την επίτευξη σημαντικά υψηλότερων δημοσιονομικών επιδόσεων από τις αρχικές προβλέψεις για το έτος 2024 επιβεβαίωσε σήμερα, επισήμως, η Στατιστική Υπηρεσία της Ευρωπαϊκής Ένωσης (Eurostat). Σύμφωνα με τα επικαιροποιημένα στοιχεία, το πρωτογενές πλεόνασμα της Γενικής Κυβέρνησης διαμορφώθηκε στο 4,8% του Ακαθάριστου Εγχώριου Προϊόντος (ΑΕΠ), υπερβαίνοντας αισθητά τον αρχικό στόχο του 2,5% του ΑΕΠ. Σε απόλυτους αριθμούς, το πρωτογενές πλεόνασμα ανήλθε σε 11,4 δισ. ευρώ, έναντι προϋπολογισμένου στόχου ύψους 6 δισ. ευρώ. Παράλληλα, πλεονασματικό εμφανίζεται και το συνολικό δημοσιονομικό ισοζύγιο (συμπεριλαμβανομένων των τόκων), το οποίο διαμορφώθηκε στο 1,3% του ΑΕΠ, σε σαφή απόκλιση από τον προβλεπόμενο στόχο για έλλειμμα ύψους 0,7% του ΑΕΠ. Τα σχετικά στοιχεία είχαν υποβληθεί από την Ελληνική Στατιστική Αρχή (ΕΛΣΤΑΤ) στη Eurostat στο τέλος Μαρτίου, στο πλαίσιο της προβλεπόμενης διαδικασίας υπερβολικού ελλείμματος (EDP) της Ευρωπαϊκής Ένωσης. Η πιστοποίησή τους πραγματοποιήθηκε σήμερα, μέσω ταυτόχρονων επίσημων ανακοινώσεων των δύο στατιστικών αρχών.",https://www.athensvoice.gr/images/1074x600/jpg/files/2025-04-22/mitsotakis_anakoinoseis_protogenes_pleonasma.jpg
https://www.athensvoice.gr/politismos/more-in-culture/895766/i-tehnopoli-dimou-athinaion-anavionei-tin-oikia-theotokopoulou/,Η Τεχνόπολη Δήμου Αθηναίων αναβιώνει την Οικία Θεοτοκοπούλου,2025-03-21,19:10:49,More in Culture,A.V. Team,Η Οικία Θεοτοκοπούλου είναι μια ιστορική νεοκλασική βίλα - Η Τεχνόπολη έχει αναλάβει τη συνεργασία με φορείς για τη διοργάνωση πολιτιστικών εκδηλώσεων,"Μετά την ανακαίνισή της, θα λειτουργεί ως Πολυχώρος για πολιτιστικές και καλλιτεχνικές δράσεις","Η Τεχνόπολη Δήμου Αθηναίων αναβιώνει την Οικία Θεοτοκοπούλου, μεταμορφώνοντάς την σε έναν χώρο δημιουργίας, πολιτισμού, κοινοτικών συζητήσεων και κριτικής σκέψης. Από τώρα έως τον Ιούνιο, η εμβληματική βίλα στην περιοχή των Πατησίων θα λειτουργεί ως σημείο συνάντησης και διαλόγου για τις κοινότητες της Αθήνας, προσφέροντας ένα ασφαλές, συμπεριληπτικό και νεανικό περιβάλλον. Η Οικία Θεοτοκοπούλου, μια επιβλητική διώροφη νεοκλασική βίλα, χτίστηκε το 1914 και υπήρξε σημείο αναφοράς για την περιοχή. Μετά την ανακαίνισή της από τον Δήμο Αθηναίων, η βίλα ανοίγει ξανά ως πολυχώρος για πολιτιστικές, ψυχαγωγικές και εκπαιδευτικές δραστηριότητες. Η Τεχνόπολη συνεργάζεται με σημαντικούς φορείς όπως ο οργανισμός We are Community, η Comicdom Press, η κοινωνική επιχείρηση BrainShot και η ΑΜΚΕ TorvasAthens, για να εμπλουτίσουν το πρόγραμμα με δράσεις που ενδυναμώνουν τις κοινότητες και προάγουν τη συνεργασία, τη δημιουργικότητα και την κοινωνική συνοχή μέσω του πολιτισμού. Αυτοί οι φορείς θα είναι οι πρώτοι «ενοικιαστές» της Οικίας Θεοτοκοπούλου και μέσα από μια σειρά ανοιχτών δράσεων, θα ενισχύσουν την αυθεντικότητα και την ελεύθερη έκφραση. Αναλυτικά ο προγραμματισμός:

Comicdom Junior 
 Το ComicdomJunior είναι ένα φεστιβάλ comics για νέους δημιουργούς, προσφέροντας σε μαθητές και νέους 5-18 ετών την ευκαιρία να εκθέσουν τις δημιουργίες τους και να συμμετάσχουν σε εργαστήρια και συζητήσεις για τα comics και την εκπαίδευση.
5 & 6 Απριλίου, 11:00 - 19:30, Είσοδος ελεύθερη Τι ζόρι τορβάς; 
 Εργαστήριο δημιουργικής γραφής που εστιάζει στην καλλιτεχνική δημιουργία και την αντίσταση μέσω της έκφρασης της θηλυκότητας. Οι συμμετέχοντες θα δημιουργήσουν αυθεντικά κείμενα και τραγούδια, εξερευνώντας τις δυναμικές της ατομικής έκφρασης και της διεκδίκησης χώρου.
 Είσοδος ελεύθερη.
10 Απριλίου BrainShot x Μοδίστρα: Upcycling for a Better Future 
 Ένα εργαστήριο μόδας και βιωσιμότητας που αναδεικνύει τη δημιουργικότητα στην ανακύκλωση υφασμάτων. Οι συμμετέχοντες θα μάθουν να μεταμορφώνουν παλιά ρούχα σε νέες δημιουργίες, με ζωντανή μουσική συνοδεία.
6, 13, 20 & 27 Μαΐου, Είσοδος με χαμηλό αντίτιμο Street Art Project - ATH by BrainShot 
 Ένα πρόγραμμα αφιερωμένο στη σύγχρονη αστική τέχνη, με έκθεση, live δημιουργία έργων, μουσικές παραστάσεις, εργαστήρια και διαδραστικά projects. Το κοινό θα έχει την ευκαιρία να συμμετάσχει στη δημιουργία ενός συλλογικού έργου τέχνης.
10 & 11 Μαΐου, Είσοδος ελεύθερη Ζωντανή Performance Ζωγραφικής & Μουσικής – «Είναι η τέχνη που μας ενώνει!» 
 Μια ζωντανή performance όπου η ζωγραφική και η μουσική ενώνονται σε έναν συλλογικό καμβά, με το τελικό έργο να διαδίδει το μήνυμα της ελεύθερης έκφρασης και δημιουργικής συνύπαρξης.
17 Μαΐου, Είσοδος με χαμηλό αντίτιμο. Παράλληλα, στο πλαίσιο του προγραμματισμού, η ομάδα νέων του Φεστιβάλ Refugee Week Greece διοργανώνει δράσεις συζητήσεων για τα προβλήματα των νέων προσφύγων και την ενσυναίσθηση στην κοινωνία.",https://www.athensvoice.gr/images/1074x600/1/jpg/files/2025-03-21/comicdom_junior-1.jpg
https://www.athensvoice.gr/epikairotita/politiki-oikonomia/894972/paraloga-posa-gia-enoikio-ohi-mono-ena-elliniko-fainomeno/,Παράλογα ποσά για ενοίκιο: όχι μόνο ένα ελληνικό φαινόμενο,2025-03-17,13:58:04,Πολιτικη & Οικονομια,Newsroom,Τα ενοίκια έχουν αυξηθεί παντού στον κόσμο και υπάρχει λόγο γι’ αυτό,"Στο εξωτερικό οι ιδιοκτήτες ακινήτων είναι εξοργισμένοι και οι ενοικιαστές απελπισμένοι, ας δούμε όμως γιατί","Στις προηγμένες οικονομίες, η αγορά ενοικίων υφίσταται μια βαθιά αλλαγή. Τα χρόνια πριν από το χτύπημα του covid-19, τα ενοίκια ήταν υψηλά, αλλά δεν αυξάνονταν γρήγορα: το κόστος μίσθωσης μιας κατοικίας αυξανόταν κατά περίπου 2% ετησίως, σύμφωνα με τα επίσημα στοιχεία. Κατά τη διάρκεια της πανδημίας, ο πληθωρισμός των ενοικίων επιβραδύνθηκε και, σε ορισμένες πόλεις, τα ενοίκια μειώθηκαν καθώς οι ιδιοκτήτες έψαχναν απεγνωσμένα για ενοικιαστές. Αυτό δεν υπάρχει πια. Ούτε στην Ελλάδα ούτε πουθενά στην Ευρώπη. Ειδικά, στα ανώτερα στρώματα και σε αυτό που αποκαλούμε «ενοίκια του πλούσιου κόσμου» τα ποσά αυξάνονται με ετήσιο ρυθμό περίπου 5%, ο λόγος για την ταχύτερη συνεχή αύξηση των τελευταίων δεκαετιών - γεγονός που αποτελεί τεράστια πρόκληση για το ένα τέταρτο των νοικοκυριών του πλούσιου κόσμου που νοικιάζουν. Σε ορισμένα μέρη, οι αγορές ενοικίων έχουν πραγματικά ξεφύγει. Ας πούμε, ο πληθωρισμός των γαλλικών ενοικίων είναι 2,5% σε ετήσια βάση - όχι πολύ με την πρώτη ματιά, αλλά πολύ μακριά από το 0,3% ετησίως πριν από την πανδημία. Ο πληθωρισμός των ενοικίων στην Αυστραλία είναι οκτώ φορές υψηλότερος από ό,τι στα τέλη της δεκαετίας του 2010. Στην Πορτογαλία τα ενοίκια αυξάνονται κατά 7% ετησίως. Ακόμα και σε χώρες όπου η αγορά κατοικιών βρίσκεται σε ύφεση, τα ενοίκια αυξάνονται γρήγορα. Στη Νέα Ζηλανδία οι ονομαστικές τιμές των κατοικιών έχουν μειωθεί κατά 15% από την κορύφωσή τους, η χειρότερη επίδοση μακράν από κάθε άλλη πλούσια χώρα. Και όμως τα ενοίκια είναι 14% υψηλότερα από ό,τι ήταν. Αυτό αποτελεί πρόβλημα για τους κεντρικούς τραπεζίτες, οι οποίοι έχουν αυξήσει τα επιτόκια προκειμένου να μειώσουν τον συνολικό πληθωρισμό. Τα ενοίκια ευθύνονται άμεσα για το 6% του καλαθιού πληθωρισμού της μέσης πλούσιας χώρας, και μέχρι και 20% στην Ελβετία, όπου ο πληθυσμός των ενοικιαστών είναι μεγάλος. Μπορούν επίσης να έχουν μεγάλη έμμεση επίδραση, καθώς τα ενοίκια της αγοράς χρησιμοποιούνται ως υποκατάστατο για το κόστος στέγασης των ιδιοκτητών: Το «ισοδύναμο ενοίκιο ιδιοκτητών» αποτελεί το ένα τέταρτο του δείκτη τιμών καταναλωτή της Αμερικής. Επιπλέον, ο πληθωρισμός των ενοικίων προσαρμόζεται ιδιαίτερα αργά στις μεταβολές της οικονομίας. Τα περισσότερα συμβόλαια έχουν διάρκεια μηνών ή ετών, πράγμα που σημαίνει ότι οι ιδιοκτήτες εφαρμόζουν τις αυξήσεις των τιμών με μεγάλη καθυστέρηση. Ακόμα και όταν ο πληθωρισμός σε άλλα αγαθά και υπηρεσίες έχει μειωθεί, ο πληθωρισμός των ενοικίων έχει αποδειχθεί επίμονος. Και επειδή είναι κάπως δύσκολο να λυπηθείς ή να ανησυχήσεις για τους κεντρικούς τραπεζίτες, ας ρίξουμε μια ματιά στο τι γίνεται με τους ενοικιαστές... Για πολλούς από αυτούς, ιδιαίτερα για εκείνους που αντιμετωπίζουν σοβαρό οικονομικό πρόβλημα, η αύξηση αντιπροσωπεύει ένα τεράστιο επιπλέον μηνιαίο έξοδο. Μια έκθεση της Ομοσπονδιακής Τράπεζας των ΗΠΑ πέρυσι σημείωνε ότι «οι προκλήσεις για την πληρωμή ενοικίου αυξήθηκαν το 2023», με τη μέση μηνιαία πληρωμή ενοικίου να αυξάνεται κατά 10%. Τα υψηλότερα ενοίκια είναι πιθανό να είναι ένας παράγοντας πίσω από την αύξηση των αστέγων σε πολλές χώρες. Τα επίσημα στοιχεία δείχνουν ότι ο αριθμός των Καναδών και των Αμερικανών αστέγων έχει αυξηθεί κατά 20% και 40%, αντίστοιχα, από το 2018. Είναι επίσης άδικο. Σχεδόν το 50% των νοικοκυριών του πλούσιου κόσμου κατέχουν το σπίτι τους άμεσα, ενώ πολλά άλλα είναι υποθηκευμένα με σταθερό επιτόκιο. Αρκετοί από αυτούς τους ανθρώπους δεν έχουν αισθανθεί σχεδόν καθόλου τις πιέσεις των υψηλότερων επιτοκίων. Σύμφωνα με ανάλυσή του Economist στα αμερικανικά στοιχεία, από το 2021 έως το 2023 (το τελευταίο διαθέσιμο έτος) οι ιδιοκτήτες ακινήτου αύξησαν τις δαπάνες τους για πράγματα που αφορούσαν την καλοπέρασή τους, όπως τα χόμπι και το φαγητό έξω, κατά 25%. Οι ενοικιαστές, πάλι,  αύξησαν τις δαπάνες τους μόνο κατά 16%. Μια τέτοια αίσθηση αδικίας μπορεί να ενθαρρύνει τους ενοικιαστές να επιχειρήσουν να ανατρέψουν την πολιτική τάξη. Μια νέα εμπειρική μελέτη του Tarik Abou-Chadi του Πανεπιστημίου της Οξφόρδης και των συνεργατών του διαπιστώνει ότι στη Γερμανία «για όσους έχουν χαμηλότερο εισόδημα, τα υψηλότερα ενοίκια αποτελούν σημαντική απειλή για την κοινωνική τους θέση, γεγονός που οδηγεί σε μεγαλύτερη τάση υποστήριξης της ριζοσπαστικής δεξιάς». Η νομισματική πολιτική έχει συμβάλει στην εκτίναξη των ενοικίων στα ύψη. Χάρη στις αποφάσεις της Fed, τα μέσα επιτόκια των αμερικανικών 30ετών ενυπόθηκων δανείων έχουν αυξηθεί από το χαμηλό όλων των εποχών του 2,7% το 2020 κοντά στο 7%. Όπως προειδοποιούσε ένα έγγραφο δύο οικονομολόγων της Fed το 2019 ότι θα συμβεί, τα υψηλότερα επιτόκια έχουν τιμολογήσει τους δυνητικούς ιδιοκτήτες ακινήτων εκτός αγοράς. Μη μπορώντας πλέον να αντέξουν οικονομικά μια κατοικία, οι απορριπτόμενοι πρέπει να νοικιάσουν αντ' αυτού -ανταγωνιζόμενοι για ένα απόθεμα κατοικιών που είναι αρκετά σταθερό βραχυπρόθεσμα, όχι λιγότερο από τα ρυθμιστικά εμπόδια για να γίνει κάποιος ιδιοκτήτης. Συν τοις άλλοις, οι ιδιοκτήτες ακινήτων με υποθήκη κυμαινόμενου επιτοκίου έχουν σπεύσει να μετακυλήσουν το υψηλότερο κόστος στους ενοικιαστές. Σύμφωνα με πρόσφατη μελέτη του Jaeyeon Lee του Πανεπιστημίου της Καλιφόρνιας στο Μπέρκλεϊ, μια αύξηση των επιτοκίων κατά μία ποσοστιαία μονάδα συνδέεται με αύξηση των τιμών των ενοικίων κατά 5,5%. Η πρόσφατη μεταναστευτική έξαρση του πλούσιου κόσμου έχει επιτείνει τις δυσκολίες. Οι νεοαφιχθέντες σπάνια έχουν τα χρήματα ή το πιστωτικό ιστορικό για να αγοράσουν ένα ακίνητο. Στη Βρετανία το 75% όσων έχουν φτάσει τα τελευταία πέντε χρόνια είναι ιδιώτες ενοικιαστές, σε σύγκριση με το 16% των γεννημένων στη Βρετανία. Επιπλέον, οι νέες αφίξεις τείνουν να προσγειώνονται στις πόλεις, όπου η προσφορά κατοικιών είναι πιο περιορισμένη. Η τράπεζα Goldman Sachs εκτιμά ότι ο σημερινός ετήσιος καθαρός ρυθμός μετανάστευσης στην Αυστραλία, που ανέρχεται σε περίπου 500.000 άτομα, αυξάνει τα ενοίκια κατά 5%. Παράλληλα με αυτή την αυξημένη ζήτηση, ο τομέας των ενοικίων αντιμετωπίζει επίσης στενότητα προσφοράς. Η πανδημία ώθησε τους κατασκευαστές να σταματήσουν να κατασκευάζουν διαμερίσματα, τα οποία τείνουν να ενοικιάζονται, προς όφελος των μονοκατοικιών στα προάστια, οι οποίες τείνουν να είναι ιδιόκτητες. Για παράδειγμα, το 2020 οι άδειες στο Σαν Φρανσίσκο για την κατασκευή πολυκατοικιών έπεσαν στο μισό της προ της πανδημίας κορύφωσης. Ακόμη και σήμερα το κέντρο της πόλης είναι γεμάτο με πολυτελή διαμερίσματα που ξεκίνησαν αλλά δεν ολοκληρώθηκαν ποτέ. Ο πληθωρισμός των ενοικίων στον πλούσιο κόσμο μπορεί τώρα να έχει κορυφωθεί: η κατασκευαστική βιομηχανία προσαρμόζεται και τα επιτόκια δεν αυξάνονται πλέον. Σε πολλές χώρες η μετανάστευση έχει επίσης επιβραδυνθεί. Αλλά είναι εντελώς διαφορετικό ερώτημα αν τα επιτόκια θα πέσουν αρκετά ώστε να επιτρέψουν στους ανθρώπους να επιστρέψουν στην αγορά ιδιοκατοίκησης - και συνεπώς αν η ακραία πίεση στον τομέα των ενοικίων θα μειωθεί πραγματικά. Οι ενοικιαστές του πλούσιου κόσμου θα αισθάνονται πιεσμένοι για αρκετό καιρό ακόμη, με απρόβλεπτες πολιτικές συνέπειες. ΠΗΓΗ: Economist.com",https://www.athensvoice.gr/images/1074x600/jpg/files/2025-03-17/enoikia_pantoy_psila.jpg
https://www.athensvoice.gr/viral/trending-now/890595/kalutera-aeroporika-eisitiria-para-enoikio/,"Καλύτερα αεροπορικά εισιτήρια, παρά... ενοίκιο",2025-02-14,14:34:00,Trending Now,Newsroom,Όταν το ενοίκιο είναι πιο ακριβό από τα καθημερινά αεροπορικά εισιτήρια..!,"Μια γυναίκα προτιμά να ταξιδεύει κάθε μέρα με το αεροπλάνο, παρά να νοικιάσει σπίτι στον τόπο εργασίας της","Μπορεί το ακριβό ενοίκιο να είναι πιο ακριβό από τα καθημερινά αεροπορικά εισιτήρια; Ναι, μπορεί και δεν μιλάμε για τα ενοίκια στην Αθήνα, την Ελλάδα ή τα πέριξ της Ευρώπης. Μιλάμε για τη Μαλαισία, όπου μια γυναίκα ανακάλυψε ότι της έρχεται απείρως πιο οικονομικό να ταξιδεύει –κάθε μέρα- με το αεροπλάνο, προκειμένου να πάει στη δουλειά της, παρά να νοικιάσει διαμέρισμα κοντά στη δουλειά της. Ο λόγος για τη Racheal Kaur, εργαζόμενη στα κεντρικά της AirAsia, η οποία από τη Δευτέρα μέχρι την Παρασκευή φεύγει από το σπίτι της στην Πενάνγκ της Μαλαισίας γύρω στις 5 το πρωί και κατευθύνεται προς το αεροδρόμιο για να πετάξει προς την Κουάλα Λουμπούρ, επίσης στη Μαλαισία. Το ταξίδι της διαρκεί 40 λεπτά και στο σπίτι της, στο τέλος κάθε μέρας, επιστρέφει γύρω στις 7 το απογευμα. «Συνήθως, ξυπνάω γύρω στις 4 π.μ., 4:10 π.μ., 4:15 π.μ. το αργότερο. Και στη συνέχεια, κάνω ντους, ντύνομαι και φεύγω από το σπίτι μου, το αργότερο μέχρι να πάει η ώρ α 5:00. Πηγαίνω με το αυτοκίνητο μέχρι το αεροδρόμιο και χωρίς άγχος ή βιασύνη. Επιβιβάζομαι στις 5:55 κάθε μέρα, οπότε έχω αρκετό χρόνο για να παρκάρω με ησυχία, να φορέσω άνετα παπούτσια για να περπατήσω μέχρι το check-in, να καθίσω στη θέση μου», εξηγεί η ίδια. Η πτήση διαρκεί συνήθως περίπου μισή ώρα –μάξιμουμ 40 λεπτά- και στο γραφείο της βρίσκεται «το αργότερο στις 7:45 π.μ.», δεδομένου ότι το γραφείο βρίσκεται σε βολική τοποθεσία πέντε λεπτά με τα πόδια από το αεροδρόμιο. Γιατί όμως αποφάσισε να ζει σε διαφορετική πόλη από τη δουλειά της και να μετακινείται με αεροπλάνο; Δεν την κουράζει όλη αυτή η καθημερινή μετακίνηση; Και κυρίως πόσο πιο ακριβό θα ήταν να νοίκιαζε ένα διαμέρισμα κοντά στην περιοχή που εργάζεται;  Όπως εξηγεί η εργαζόμενη και μητέρα δύο παιδιών, η ρύθμιση αυτή όχι μόνο της εξοικονομεί χρήματα, αλλά και τη βοηθά να περνάει περισσότερο χρόνο με τα παιδιά της. Λέει ότι το ταξίδι με αεροπλάνο και στη συνέχεια το γεγονός ότι το γραφείο της βρίσκεται σε τόσο κοντινή απόσταση από το αεροδρόμιο τη βοηθά να αποφεύγει κάθε πιθανό μποτιλιάρισμα στην Κουάλα Λουμπούρ, που όπως κάθε πόλη υποφέρει από κίνηση και καθυστερήσεις. Η Rachael πληρώνει τα αεροπορικά εισιτήριά της, ωστόσο εξηγεί ότι, όπως κάθε υπάλληλος της AirAsia κάνει χρήση των ειδικών εκπτώσεων για τους εργαζόμενους. Ταυτόχρονα σημειώνει ότι, ακόμα και έτσι, το κόστος ενοικίου στην Πενάνγκ είναι μακράν φθηνότερο από τα ενοίκια της Κουάλα Λουμπούρ. Και για να γίνει ακόμα πιο σαφές: το στεγαστικό της δάνειο της εργαζόμενης μητέρας πίσω στην Πενάνγκ ανέρχεται σε περίπου 1.000 MYR (περίπου 224 δολάρια), ενώ στην Kuala Lumpur θα πλήρωνε 1.500 MYR (περίπου 336 δολάρια). «Είμαι σε θέση να πηγαίνω σπίτι κάθε μέρα, μπορώ να βλέπω τα παιδιά μου το βράδυ και να βοηθάω σε οποιαδήποτε εργασία της τελευταίας στιγμής», συνεχίζει. Και βέβαια δεν είναι μόνο η Rachael που έχει επιλέξει να μετακινείται με αεροπλάνο: πριν από λίγο καιρό μια TikToker αποκάλυψε ότι είχε πάρει μία παρόμοια απόφαση, να ταξιδεύει δηλαδή καθημερινά προς το Νιου Τζέρσεϊ για να κάνει την πρακτική της άσκηση σε δικηγορικό γραφείο, καθώς αυτό ήταν απείρως φθηνότερο από το να νοικιάσει διαμέρισμα είτε στη Νέα Υόρκη είτε κοντά στην περιοχή εργασίας της. ΠΗΓΗ: financialexpress.com",https://www.athensvoice.gr/images/1074x600/jpg/files/2025-02-14/kalytera_aeroporika_para_enoikio.jpg
https://www.athensvoice.gr/epikairotita/ellada/888699/ishuros-seismos-anoikta-tis-amorgou/,Ισχυρός σεισμός ανοικτά της Αμοργού,2025-02-03,12:23:56,Ελλαδα,Newsroom,"Σεισμός 4,6 Ρίχτερ στην Αρκεσίνη Αμοργού - Τι ανακοίνωσε το Γεωδυναμικό Ινστιτούτο του Εθνικού Αστεροσκοπείου Αθηνών",Η λύση του Γεωδυναμικού Ινστιτούτου,"Iσχυρός σεισμός 4,6 βαθμών της κλίμακας Ρίχτερ σημειώθηκε στις 13:50, σε απόσταση 233 χιλιόμετρα νοτιοανατολικά της Αθήνας. Το επίκεντρο του σεισμού εντοπίζεται στον θαλάσσιο χώρο 16 χιλιόμετρα νότια-νοτιοδυτικά της Αρκεσίνης Αμοργού, σύμφωνα με το Γεωδυναμικό Ινστιτούτο του Εθνικού Αστεροσκοπείου Αθηνών. Οι πολίτες μπορούν να βρουν ειδικές οδηγίες σχετικά με το τι θα πρέπει να κάνουν κατά τη διάρκεια του σεισμού και μετά την σεισμική δόνηση στην ιστοσελίδα της γενικής γραμματείας της Πολιτικής Προστασίας. Ακολουθούν οι οδηγίες: Όταν γίνεται σεισμός: Αν είστε μέσα στο σπίτι Διατηρείστε την ψυχραιμία σας. Καλυφθείτε κάτω από κάποιο ανθεκτικό έπιπλο (τραπέζι, γραφείο, θρανίο), γονατίστε και κρατήστε με τα χέρια σας το πόδι του. Αν δεν υπάρχει ανθεκτικό έπιπλο, γονατίστε στο μέσον του δωματίου, μειώνοντας όσο γίνεται το ύψος σας και προστατέψτε με τα χέρια το κεφάλι και τον αυχένα σας. Απομακρυνθείτε από μεγάλες γυάλινες επιφάνειες (παράθυρα, γυάλινα χωρίσματα) ή έπιπλα και αντικείμενα που μπορεί να σας τραυματίσουν. Μην προσπαθήσετε να απομακρυνθείτε από το σπίτι. Μην βγείτε στο μπαλκόνι. Αν είστε σε ψηλό κτήριο Απομακρυνθείτε από τζάμια και εξωτερικούς τοίχους. Αν είστε σε χώρο ψυχαγωγίας, εμπορικό κέντρο ή μεγάλο κατάστημα Διατηρείστε την ψυχραιμία σας. Μείνετε στο χώρο μέχρι να τελειώσει η δόνηση. Μην παρασυρθείτε από το πανικόβλητο πλήθος που κινείται άτακτα προς τις εξόδους γιατί κινδυνεύετε να ποδοπατηθείτε. Αν βρίσκεστε σε ανοιχτό χώρο Απομακρυνθείτε από χώρους που βρίσκονται κάτω από κτίρια, τηλεφωνικά ή ηλεκτρικά καλώδια. Αν έχετε μαζί σας τσάντα ή χαρτοφύλακα, καλύψτε το κεφάλι σας με αυτά. Αν βρίσκεστε μέσα στο αυτοκίνητο Καταφύγετε σε ανοιχτό χώρο και σταματήστε με προσοχή το αυτοκίνητο ώστε να μην εμποδίζει την κυκλοφορία. Αποφύγετε να περάσετε από σήραγγες, γέφυρες ή υπέργειες διαβάσεις.",https://www.athensvoice.gr/images/1074x600/jpg/files/2025-02-03/amorgos-seismos-rixter.jpg
https://www.athensvoice.gr/epikairotita/ellada/886492/generation-rent-enoikio-i-agora-spitiou-me-daneio/,Generation Rent: Ενοίκιο ή αγορά σπιτιού με δάνειο;,2025-01-25,14:58:33,Ελλαδα,Villy Calliga,Oι εξειδικευμένοι στο Τραπεζικό Δίκαιο και Real Estate Ιωάννης Παπακωνσταντής και Λάμπρος Παρούτσας απαντούν στο δίλημμα αγορά ή ενοίκιαση σπιτιού,Στην εποχή της «Γενιάς Boomerang»,"«Generation Rent» Ένας όρος που περιγράφει την ολοένα αυξανόμενη εξάρτηση της νέας γενιάς από ενοικιαζόμενες κατοικίες, καθώς και την έλλειψη εναλλακτικών επιλογών όταν δεν προσφέρεται πρόσβαση στην ιδιοκατοίκηση μέσω κληρονομιών ή γονικών παροχών. Κλειστά σπίτια, χρήση διαμερισμάτων αποκλειστικά μέσω βραχυχρόνιων μισθώσεων, κατοικίες ακατάλληλες για ασφαλή διαβίωση, ανυπαρξία κοινωνικής στέγασης, υπέρογκα ενοίκια, ιδιότυποι όροι μίσθωσης, αυθαίρετα ποσοστά αυξήσεων σε περίπτωση ανανέωσης, στεγαστικά δάνεια με περιοριστικά κριτήρια και το κλίμα γενικότερης οικονομικής αβεβαιότητας διαμορφώνουν συνθήκες που οδηγούν επικίνδυνα τους νέους σε στεγαστικό αποκλεισμό, με τη διαγενεακή αλληλεγγύη να προσπαθεί να καλύψει τις θεσμικές αδυναμίες, προσθέτοντας ακόμα ένα χαρακτηρισμό στη νέα γενιά, αυτόν της «γενιάς Boomerang», των νέων που επιστρέφουν στην οικογενειακή εστία, αδυνατώντας με το χαμηλό εισόδημά τους να συντηρήσουν το δικό τους σπίτι. Η δυνατότητα επιστροφής στην οικογενειακή εστία δεν είναι όμως διαθέσιμη για όλους, ιδίως για τα νέα ζευγάρια που μπορεί να είναι και γονείς. Η ενοικίαση κατοικίας είναι μονόδρομος. Δεδομένων των αυξημένων ενοικίων, που σε περιπτώσεις ξεπερνούν τη μηνιαία δόση ενός δανείου, τα κατά καιρούς προσφερόμενα στεγαστικά προγράμματα που απευθύνονται σε νέους εργαζόμενους θέτουν το δίλημμα: Αξίζει να πληρώνω τα χρήματα που πληρώνω για να νοικιάζω ένα σπίτι ή είναι προτιμότερο να αποκτήσω τελικά ένα δικό μου με δάνειο; Δίλημμα που ακολουθείται από ερωτήματα. Σε αυτά τα ερωτήματα, μας απαντάνε οι εξειδικευμένοι στο Τραπεζικό Δίκαιο και στο Real Estate δικηγόροι Ιωάννης Παπακωνσταντής και Λάμπρος Παρούτσας. Τα τελευταία χρόνια, εν όψει της στεγαστικής κρίσης που επικρατεί στη χώρα μας και της συνεχόμενης αύξησης των ενοικίων, πολλοί νέοι εργαζόμενοι έρχονται αντιμέτωποι με το ερώτημα «ενοίκιο ή αγορά σπιτιού με δάνειο», καθώς δεν είναι λίγες οι περιπτώσεις που το ενοίκιο που καλούνται να καταβάλλουν είναι πλέον υψηλότερο από την αντίστοιχη μέση δόση ενός στεγαστικού δανείου. Ποια θεωρείτε ότι είναι η πιο συμφέρουσα επιλογή;
Η απάντηση στο συγκεκριμένο ερώτημα σίγουρα δεν μπορεί να είναι μονολεκτική, καθώς κάθε επιλογή έχει τα δικά της πλεονεκτήματα και μειονεκτήματα, ενώ ταυτόχρονα υπάρχουν αρκετοί παράγοντες που θα πρέπει ο ενδιαφερόμενος αγοραστής με δάνειο να σταθμίσει. Ας μιλήσουμε για αυτά τα πλεονεκτήματα και μειονεκτήματα. Μπορείτε να μας αναφέρετε ενδεικτικά κάποια, στην περίπτωση της αγοράς κατοικίας μέσω δανεισμού; 
Μεταξύ των πλεονεκτημάτων συμπεριλαμβάνονται η επένδυση σε ένα ακίνητο του οποίου η αξία πιθανώς να αυξηθεί μελλοντικά, το κέρδος από τυχόν μεταπώλησή του, καθώς και η ασφάλεια και η σταθερότητα που αισθάνεται κάποιος όταν διαθέτει το δικό του σπίτι. Ως μειονεκτήματα μπορεί να αναφέρει κανείς την πληρωμή του απαραίτητου φόρου μεταβίβασης, τα συμβολαιογραφικά έξοδα, τα έξοδα συντήρησης και παγίων του ακινήτου, την πληρωμή ΕΝΦΙΑ και φυσικά τους κινδύνους και τις συνέπειες από τη μη εμπρόθεσμη καταβολή των δόσεων, όπως καταγγελία δανείου, εξώδικα και κατάσχεση ακινήτου. Ας περάσουμε στην περίπτωση της ενοικίασης. Πλην των υψηλών ενοικίων και των αυθαίρετων πολλές φορές ποσοστών αναπροσαρμογής τους κατά την ανανέωση του συμβολαίου, ποια άλλα μειονεκτήματα θα μπορούσαν να αναφερθούν; 
Μειονεκτήματα είναι ότι ενώ ο μισθωτής καταβάλει συγκεκριμένο ποσό κάθε μήνα, ποτέ δεν θα αποκτήσει το ακίνητο, καθώς και το ότι ο χρόνος παραμονής του στο ακίνητο είναι συγκεκριμένος (3 χρόνια), εκτός αν συναινέσει ο εκμισθωτής. Επιπροσθέτως πολύ συχνά περιορίζεται η αυτονομία χρήσης του μισθωτή, όπως σε περιπτώσεις που ο εκμισθωτής δεν δέχεται μισθωτές με κατοικίδια. Η γενιά που ενηλικιώθηκε στον απόηχο της οικονομικής κρίσης βίωσε την οικονομική ανασφάλεια τόσο στο οικογενειακό όσο και στο ευρύτερο περιβάλλον. Αυτό θεωρείτε ότι την κάνει διστακτική στην ανάληψη των μακροχρόνιων οικονομικών υποχρεώσεων που συνεπάγεται ένα δάνειο; 
Οι περισσότεροι αγοραστές νεαρής ηλικίας, έχοντας βιώσει τις οικονομικές δυσκολίες και τις συνέπειες της οικονομικής κρίσης, σε συνδυασμό με τον χαμηλό, σε σχέση με τα ευρωπαϊκά δεδομένα, μισθό που λαμβάνουν, σίγουρα αισθάνονται ανασφάλεια σχετικά με τη δυνατότητα αποπληρωμής της μηνιαίας δόσης ενός στεγαστικού δανείου στο μέλλον και των εν γένει δεσμεύσεων που θα ακολουθήσει η χορήγησή του. Οι δεσμεύσεις στις οποίες αναφέρεστε ποιες είναι; 
Βασική δέσμευση, πέραν της υποχρεώσεως καταβολής μηνιαίας δόσης εντός συγκεκριμένου αυστηρού χρονικού πλαισίου, είναι η υποχρέωση πληρωμής ασφαλίστρων, καθώς και η καταβολή της εισφοράς του Ν.128/1975. Επίσης υπάρχει η πιθανότητα αύξησης της δόσης στο μέλλον, λόγω ενδεχόμενης αύξησης των επιτοκίων. Αυτή η πιθανή αύξηση θα πρέπει να λαμβάνεται υπόψη από τους δανειολήπτες κατά τον προγραμματισμό των οικονομικών τους. Στην περίπτωση που τελικά αποφασίσει κάποιος να προχωρήσει σε αγορά ακινήτου μέσω δανείου, υπάρχει κάτι που θα πρέπει να προσέξει πριν την υπογραφή της δανειακής σύμβασης;
Δεδομένου ότι κάθε δανειακή σύμβαση εμπεριέχει τόσο οικονομικούς όσο και νομικούς όρους, απαιτείται ιδιαίτερη προσοχή πριν την υπογραφή της. Κάποια σημεία στα οποία θα πρέπει ο υποψήφιος δανειολήπτης να δώσει προσοχή είναι το επιτόκιο –αν είναι σταθερό ή κυμαινόμενο–, ο χρόνος αποπληρωμής, η περίοδος χάριτος και οι επιμέρους δαπάνες. Ποιες θωρούνται ως επιμέρους δαπάνες; 
Τα έξοδα εξέτασης της αίτησης για τη χορήγηση του δανείου, τα έξοδα νομικού και τεχνικού ελέγχου και το κόστος προσημείωσης. Υπάρχουν προγράμματα με ευνοϊκούς όρους τους οποίους μπορούν να επωφεληθούν όσοι θέλουν να αποκτήσουν το δικό τους σπίτι;
Κατά τακτά χρονικά διαστήματα, παρουσιάζονται ευκαιρίες για δανεισμούς με ευνοϊκούς όρους μέσω συγκεκριμένων νομοθετημάτων και προγραμμάτων που ψηφίζονται. Το γεγονός αυτό αποτελεί απόδειξη του ότι η στεγαστική πολιτική αρχίζει και στην Ελλάδα να διανύει βήματα, με επίκεντρο κυρίως τους νέους και τα νέα ζευγάρια, σε ένα κλίμα οικονομικής ανάπτυξης και έμπρακτης στήριξής τους. Ένα τέτοιο πρόγραμμα ήταν το Σπίτι μου Ι, για το οποίο όμως υπήρξαν ενστάσεις ως προς τα εισοδηματικά κριτήρια. Πρόκειται να συνεχιστεί ως πρόγραμμα;  
Από τα μέσα Ιανουαρίου 2025, αναμένεται ότι θα διατεθεί μέσω των εμπορικών Τραπεζών το πρόγραμμα Σπίτι μου ΙΙ, μέσω του οποίου παρέχεται η δυνατότητα απόκτησης πρώτης κατοικίας με χαμηλότοκο στεγαστικό δάνειο, σε άτομα ηλικίας από 25 έως 50 ετών, εφόσον πληρούν τις προϋποθέσεις συμμετοχής. Το πρόγραμμα Σπίτι μου ΙΙ, παρουσιάζει βελτιωμένες αλλαγές σε σχέση με το πρόγραμμα Σπίτι μου Ι, καθώς μεταξύ άλλων προβλέπεται διεύρυνση των ηλικιακών κριτηρίων, ενώ το εισόδημα που θα αξιολογηθεί είναι αυτό της τελευταίας τριετίας και όχι μόνο της προηγούμενης χρονιάς. Πως θα πρέπει να «κινηθεί» κάποιος που επιθυμεί να κάνει χρήση τέτοιων προγραμμάτων; 
Σε κάθε περίπτωση ένας υποψήφιος αγοραστής θα πρέπει να ελέγξει τις προϋποθέσεις υπογραφής δανείου και ένταξής του στο ως άνω πρόγραμμα, καθώς οι καταληκτικές προθεσμίες είναι συγκεκριμένες. Η συνδρομή ενός έμπειρου νομικού στο Τραπεζικό Δίκαιο κρίνεται επιβοηθητική στην ως άνω απόφαση και ειδικότερα στη μελέτη των όρων και των προϋποθέσεων αυτής. Και μια τελευταία ερώτηση. Υπάρχουν, κατά τη γνώμη σας, κάποια μέτρα, παρεμβάσεις ή κινήσεις σε επίπεδο θεσμικό ή κοινωνικό που θα μπορούσαν να βοηθήσουν στην αντιμετώπιση της στεγαστικής κρίσης;
Ο περιορισμός της στεγαστικής κρίσης αποτελεί σίγουρα ένα ζήτημα με κοινωνικές και οικονομικές προεκτάσεις. Σημαντικός παράγοντας για την επίλυση ή έστω μείωσή της είναι η ιδιωτική πρωτοβουλία μέσω της έμπρακτης πρόθεσης των ιδιοκτητών να κρατήσουν σταθερά τα ενοίκια και να μην προχωρούν σε παράλογη και απότομη αύξηση αυτών, ειδικά όταν οι υποδομές και οι παροχές των ακινήτων δεν ανταποκρίνονται πλήρως στα ζητούμενα ενοίκια. Στο σημείο αυτό φυσικά δεν πρέπει να ξεχνάμε ότι ο πλέον σημαντικός παράγοντας για τη μείωση της στεγαστικής κρίσης είναι οι νομοθετικές αλλαγές, οι οποίες ήδη δρομολογούνται μέσω της θεσμοθέτησης αυστηρών όρων-προϋποθέσεων και ποιοτικών-λειτουργικών κριτηρίων για τις βραχυπρόθεσμες μισθώσεις (Airbnb), ειδικά στις περιοχές της Αττικής.",https://www.athensvoice.gr/images/1074x600/jpg/files/2025-01-21/agora_spitiou.jpg
https://www.athensvoice.gr/epikairotita/tv-media/886018/katia-dandoulaki-den-eho-diko-mou-spiti-zo-sto-noiki/,"Κάτια Δανδουλάκη: Δεν έχω δικό μου σπίτι, ζω στο νοίκι",2025-01-15,12:45:04,TV & Media,Newsroom,"Κάτια Δανδουλάκη: Τι είπε για την καριέρα της στο θέατρο, τα χρήματα που έχει κερδίσει από τις δουλειές που έχει αναλάβει αλλά και το κίνημα #MeToo","Για την καριέρα της στο θέατρο, τα χρήματα που έχει κερδίσει από τις δουλειές που έχει αναλάβει αλλά και το κίνημα #MeToo","Για την καριέρα της στο θέατρο, τα χρήματα που έχει κερδίσει από τις δουλειές που έχει αναλάβει αλλά και το κίνημα #MeToo μίλησε η Κάτια Δανδουλάκη. «Δουλεύω 55 χρόνια στο θέατρο και τώρα που καταπονήθηκα, είπα θα ζήσω τη ζωή μου. Τα ωράρια έγιναν πολύ δύσκολα, έγινε σκληρή δουλειά η τηλεόραση. Την αγαπώ, αλλά πρέπει όταν την κάνεις να κάνεις μόνο τηλεόραση για να ανταπεξέλθεις. Δεν αξίζει τον κόπο να καταπονούμαστε τόσο πολύ», δηλώνει η Κάτια Δανδουλάκη και πρόσθεσε: «Λάτρεψα την τηλεόραση για τις επιτυχίες της και το πως με αντάμειψε οικονομικά. Το θέατρο με αντάμειψε σε πολλά, με δάγκωσε και πάρα πολύ. Δεν έχω σπίτι, ζω στο ενοίκιο. Έχω σπίτι το θέατρο, από την άποψη ότι αυτό με συντηρεί. Νιώθω ασφάλεια στο θέατρο. Δεν μου λέει κάτι να έχω ένα σπίτι δικό μου». «Είχα μια τρέλα μέσα μου, το όνειρό μου να το ελέγχω εγώ. Τα κατάφερα με πάρα πολλή δουλειά, κόπο και πολύ οικονομικό χάσιμο. Δεν κλαίγομαι γι’ αυτό, αφού το ήθελα και μου δίνει χαρά. Θα ήθελα να τελειώσει η ζωή μου πάνω σε μία σκηνή. Θα ήμουν μισός άνθρωπος αν δεν έκανα θέατρο. Το θέατρο για μένα είναι οικογένεια», κατέληξε η Κάτια Δανδουλάκη.",https://www.athensvoice.gr/images/1074x600/1/jpg/files/2023-02-03/katia-dandoulaki.jpg
https://www.athensvoice.gr/epikairotita/koinonia/884243/fotia-se-xenodoheio-stin-kalabaka-oi-dramatikes-stigmes-mehri-ton-apeglovismo-ton-enoikon/,Φωτιά σε ξενοδοχείο στην Καλαμπάκα: Στο νοσοκομείο παραμένουν 10 ένοικοι,2024-12-31,07:56:00,Κοινωνια,Newsroom,Φωτιά σε ξενοδοχείο στην Καλαμπάκα: Οι δραματικές στιγμές μέχρι τον απεγκλωβισμό των ενοίκων - Η περιγραφή ατόμου που έσπευσε να βοηθήσει,"«Όλοι καλούσαν σε βοήθεια», περιγράφει άτομο που έσπευσε στο σημείο","Σήμερα Τρίτη (31.12) θα τελεστεί η κηδεία του 55χρονου ξενοδόχου που πέθανε μετά τη φωτιά που ξέσπασε στο κατάλυμα του στην Καλαμπάκα το πρωί της Δευτέρας (30.12). Ο κ. Σπύρος Θέμελης, έσπευσε να βοηθήσει τους ενοίκους του ξενοδοχείου στην Καλαμπάκα. Μιλώντας στον Ant1, περιέγραψε τις δραματικές στιγμές που βίωσε, μέχρι τον απεγκλωβισμό των ενοίκων από τα μπαλκόνια του καταλύματος. «Υπήρχε πανικός όλοι καλούσαν σε βοήθεια και ο κόσμος από κάτω προσπαθούσε να τους εμψυχώσει για να μην κάνουν κάτι πάνω στον πανικό τους. Δεν κατάλαβα από πού προήλθε η φωτιά καθώς προσπαθούσα να σώσω τους ανθρώπους», είπε ο μάρτυρας. Κάτοικος της περιοχής, του οποίου το σπίτι βρίσκεται ακριβώς δίπλα στο ξενοδοχείο μίλησε στο κεντρικό δελτίο ειδήσεων του ΑΝΤ1. Συγκινημένος δήλωσε πως «είναι αναληθή όλα αυτά που γράφονται, ότι δηλαδή πήδηξε ο ιδιοκτήτης από το μπαλκόνι. Δεν θα άφηνε ποτέ ούτε το ξενοδοχείο, ούτε τους ανθρώπους μέσα αλλά ούτε και την αδερφή του μόνη της... Προσπάθησε να διαφύγει και επειδή δεν υπήρχε χώρος λόγω της φωτιάς, προσπάθησε να βγει από ένα παράθυρο όμως είχε εισπνεύσει πολύ καπνό, ζαλίστηκε και γλίστρησε. Εγώ τον βρήκα και είχε ακόμη τις αισθήσεις του». Στο δελτίο μίλησε και ο πραγματογνώμονας Νίκος Διαμαντής, ο οποίος τόνισε πως «δεν κοιτάμε τα βασικά, το αν λειτουργούν σωστά τα συστήματα ασφαλείας πριν τεθεί σε λειτουργία μία επιχείρηση και θεωρούμε πως αφού μέχρι στιγμής όλα έχουν πάει καλά έτσι θα συνεχίσουν, ενώ πολλές φορές σε μικρές επιχειρήσεις το ρόλο του τεχνικού ασφαλείας αναλαμβάνει ο ίδιος ο ιδιοκτήτης». Ο κ. Κώστας Γρηγορίου, διοικητής του νοσοκομείου Τρικάλων μίλησε στο MEGA για την κατάσταση της υγείας των επισκεπτών του καταλύματος. «Κλείνει με όχι καλό τρόπο το 2024 για τα Τρίκαλα μετά από αυτό το τραγικό συμβάν στην Καλαμπάκα. Το νοσοκομείο μας με το που έγινε γνωστό το συμβάν τέθηκε σε ετοιμότητα για να αντιμετωπίσει την κατάσταση. Με ασθενοφόρα του ΕΚΑΒ διακομίσθηκαν 10 πελάτες του ξενοδοχείου εκ των οποίων ήταν δύο οικογένειες με παιδιά. μετά τις έγιναν στους ασθενείς νοσηλεύονται σε καλή κατάσταση και οι 10. Είναι 4 παιδιά μέσα στους ασθενείς. Οι ασθενείς ήρθαν στο νοσοκομείο καθώς υπέστησαν δηλητηρίαση από αιθάλη», είπε αρχικά. «Δεν έχουν γίνει γνωστά τα αίτια του θανάτου του 55χρονου ιδιοκτήτη του καταλύματος. Ο άνδρας προσεκομίσθη νεκρός αργά το μεσημέρι στο νοσοκομείο μας για φύλαξη, και θα πάει για νεκροτομή», συνέχισε ο κ. Γρηγορίου. «Δεν έχουν κρίνει οι γιατροί ότι πρέπει να πάρουν εξιτήριο οι άνθρωποι που νοσηλεύονται», υπογράμμισε κλείνοντας.",https://www.athensvoice.gr/images/1074x600/jpg/files/2024-12-31/kalampaka_fotia_xenodoxeio_dramatikes_stigmes.jpg
https://www.athensvoice.gr/epikairotita/diethni/884130/pano-apo-20-ton-vretanon-duskoleuodai-na-plirosoun-to-enoikio-tous/,Πάνω από 20% των Βρετανών δυσκολεύονται να πληρώσουν το ενοίκιό τους,2024-12-30,06:40:00,Κοσμος,Newsroom,Βρετανία: Επιδεινώνεται η φτώχεια - Τι δείχνουν οι αριθμοί για εκατομμύρια ανθρώπους στο Ηνωμένο Βασίλειο.,Έξι εκατομμύρια ζουν «σε συνθήκες ανέχειας»,"Τα τελευταία χρόνια η φτώχεια έχει επιδεινωθεί ξανά στη Βρετανία: oι στερήσεις, ιδιαίτερα των παιδιών, γίνονται ευρύτερα ορατές κατά τη διάρκεια των εορτών. Σύμφωνα με τις φιλανθρωπικές οργανώσεις Crisis και Action for Children, αν και αυτή την περίοδο του χρόνου αυξάνονται οι δωρεές, το πνεύμα των Χριστουγέννων έχει κάτι από την ατμόσφαιρα της εξαθλίωσης που αποπνέουν τα μυθιστορήματα του Καρόλου Ντίκενς. Η πρώην «Μεγάλη» Βρετανία αντιμετώπιζε ανέκαθεν ενδημική φτώχεια: η τοπική working class ήταν από τις φτωχότερες στην Ευρώπη. Σύμφωνα με την τελευταία έκθεση του UK Poverty, στην παγίδα της φτώχειας όπου βρίσκονται γενιές και γενιές εργαζομένων, προστίθεται σήμερα η κρίση κόστους, μια ακόμα φάση υψηλού πληθωρισμού που έχει δυσκολέψει τη ζωή εκατομμυρίων ανθρώπων στο Ηνωμένο Βασίλειο. Σήμερα, 1 στους 5 κατοίκους της Βρετανίας (το 22%) βρίσκεται σε κατάσταση φτώχειας: πρόκειται για πληθυσμό 14,4 εκατομμυρίων εκ των οποίων 8,1 εκατομμύρια (περίπου 2 στους 10) ενήλικες σε ηλικία εργασίας, 4,2 εκατομμύρια (σχεδόν 3 στα 10) παιδιά και 2,1 εκατομμύρια (περίπου 1 στους 6) συνταξιούχους. Τα παιδιά έχουν σταθερά τα υψηλότερα ποσοστά φτώχειας, ενώ οι συνταξιούχοι μαζί με τους ενήλικες σε ηλικία εργασίας χωρίς παιδιά βρίσκονται σε καλύτερη κατάσταση. Σύμφωνα με δημοσίευμα του Guardian, ένα εκατομμύριο παιδιά στη Βρετανία δεν έχουν «δικό τους κρεβάτι». Έχουν περάσει σχεδόν 20 χρόνια και 6 πρωθυπουργοί από την τελευταία παρατεταμένη περίοδο μείωσης της φτώχειας: η φτώχεια μειώθηκε για τελευταία φορά κατά το πρώτο εξάμηνο της τελευταίας κυβέρνησης των Εργατικών (μεταξύ 1999-2000 και 2004-2005), αλλά στο δεύτερο εξάμηνο της Εργατικής διακυβέρνησης αυξήθηκε. Το βιοτικό επίπεδο δεν φαίνεται να βελτιώνεται ενώ παραλλήλως παρατηρείται οικονομική επιβράδυνση για την οποία δεν υπάρχει μία και μοναδική αιτία· συντρέχουν πολλές αιτίες: η παγκόσμια χρηματοπιστωτική κρίση, η επιδημία Covid-19, οι κακές κυβερνητικές αποφάσεις, το Brexit. Πριν από το 1979, τo επίπεδo της φτώχειας ήταν σε γενικές γραμμές σταθερό, γύρω στο 14%. Στη δεκαετία του 1980, υπό τη Συντηρητική κυβέρνηση της Μάργκαρετ Θάτσερ, παρατηρήθηκε αύξηση της φτώχειας ακόμη και σε περίοδο αύξησης του εισοδήματος, κυρίως λόγω της άνισης ανακατανομής των εισοδημάτων. Αυτή η τάση δεν έχει αντιστραφεί, πράγμα που σημαίνει ότι το σημερινό επίπεδο φτώχειας είναι περίπου 50% υψηλότερο από ό,τι στη δεκαετία του 1970. Το 2021-2022, 6 εκατομμύρια άνθρωποι βρίσκονταν σε «πολύ βαθιά» φτώχεια, με εισόδημα πολύ κάτω από το καθορισμένο κατώφλι της φτώχειας. Περισσότεροι από δύο φορές περισσότεροι -πάνω από 12 εκατομμύρια άνθρωποι- είχαν βιώσει «απόλυτη» φτώχεια επί τουλάχιστον ένα χρόνο μεταξύ 2017-2018 και 2020-2021. «Απόλυτη» φτώχεια σημαίνει οικογενειακό εισόδημα μετά το κόστος στέγασης μικρότερο από το 40% του μέσου εισοδήματος. Η ομάδα σε βαθιά φτώχεια, αλλά όχι «απόλυτη» φτώχεια, έχει ισοδύναμο οικογενειακό εισόδημα μικρότερο από 50% αλλά περισσότερο από 40% του μέσου εισοδήματος. Η ομάδα που βρίσκεται σε φτώχεια, αλλά όχι βαθιά φτώχεια, έχει ισοδύναμο οικογενειακό εισόδημα μικρότερο από 60% αλλά περισσότερο από 50% του μέσου εισοδήματος. Μεταξύ 2019-2020 και 2021-2022, ο μέσος «φτωχός» είχε εισόδημα 29% κάτω από το όριο της φτώχειας, με το χάσμα να αυξάνεται από 23% μεταξύ 1994-1995 και 1996-1997. Οι φτωχότερες οικογένειες -όσες ζούσαν σε πολύ βαθιά φτώχεια- είχαν μέσο εισόδημα κατά 59% κάτω από το όριο της φτώχειας, με αυτό το χάσμα να αυξάνεται κατά περίπου 2/3 τα τελευταία 25 χρόνια. Σύμφωνα με την τελευταία έκθεση Destitution in the UK, το 2022 περίπου 3,8 εκατομμύρια άνθρωποι βίωσαν εξαθλίωση: δεν είχαν την οικονομική δυνατότητα να καλύψουν τις πιο βασικές τους ανάγκες: στέγη, φαγητό, θέρμανση. Αυτό περιελάμβανε περίπου ένα εκατομμύριο παιδιά. Αυτά τα στοιχεία έχουν υπερδιπλασιαστεί από το 2017. Υπάρχουν περαιτέρω ενδείξεις βαθύτερης φτώχειας στον αυξανόμενο αριθμό ατόμων που χρησιμοποιούν τράπεζες τροφίμων, με περισσότερα δέματα τροφίμων έκτακτης ανάγκης να παραδίδονται από το δίκτυο Trussell Trust από κάθε άλλη φορά στο παρελθόν. Ορισμένες κοινωνικές ομάδες αντιμετωπίζουν ιδιαίτερα υψηλά επίπεδα φτώχειας. Αυτό περιλαμβάνει: οι πολύτεκνες οικογένειες, οι μονογονεϊκές οικογένειες, μερικές εθνοτικές ομάδες (τα μισά νοικοκυριά πακιστανικής, αφρικανικής και μπανγκλαντεσιανής προελεύσεως) και (53%) και περίπου 4 στα 10 άτομα σε νοικοκυριά με επικεφαλής κάποιον από ασιατική καταγωγή εκτός από Ινδούς, Πακιστανούς, Μπαγκλαντές ή Κινέζους (39%) ή νοικοκυριά από μαύρη αφρικανική καταγωγή (42%) ήταν σε συνθήκες φτώχειας μεταξύ 2019-2020 και 2021-2022. Αυτά τα νοικοκυριά έχουν επίσης υψηλότερα ποσοστά παιδικής φτώχειας, πολύ βαθιά φτώχεια και επίμονη φτώχεια. Επίσης, το 31% των ατόμων με αναπηρία βρίσκονται σε συνθήκες φτώχειας, ενώ το 38% των ατόμων με μακροχρόνια, περιοριστική πάθηση ψυχικής υγείας φαίνεται ότι αντιμετωπίζουν ακόμα σοβαρότερη φτώχεια. Τα υψηλότερα ποσοστά φτώχειας για τα άτομα με αναπηρία οφείλονται εν μέρει στο πρόσθετο κόστος που συνδέεται με την αναπηρία και την κακή υγεία και εν μέρει στα εμπόδια στην εργασία που αντιμετωπίζουν. Το 28% των ατόμων με ευθύνες φροντίδας συγγενών τους υπερηλίκων ήταν σε κατάσταση φτώχειας το 2021-2022. Εξυπακούεται ότι και οι οικογένειες στις οποίες οι ενήλικες δεν εργάζονται βρίσκονταν σε συνθήκες φτώχειας το 2021-2022, συγκριτικά με 15% των νοικοκυριών όπου οι ενήλικες εργάζονται. Πάνω από 4 στους 10 ενοικιαστές, δηλαδή όσοι δεν έχουν ιδιόκτητη στέγη, ωθούνται στη φτώχεια από το ποσό που πρέπει να δαπανήσουν για στέγαση. Το κόστος της στέγης, ιδιαίτερα στα επίζηλα μέρη των μεγαλουπόλεων, επιδεινώνει τη φτώχεια όλο και περισσότερο. Τον Οκτώβριο του 2023, 3,4 εκατομμύρια νοικοκυριά (58%) ανέφεραν ότι δεν είχαν αρκετά χρήματα για φαγητό. Μεταξύ 2019-2020 και 2021-2022, το ποσοστό φτώχειας στην Αγγλία (22%), την Ουαλία (22%) και τη Σκωτία (21%) είχαν συγκλίνει περίπου στο ίδιο επίπεδο, αλλά ήταν πολύ χαμηλότερο στη Βόρεια Ιρλανδία (16%). Η φτωχότερη περιοχή είναι η Δυτική Μεσαγγλία (West Midlands) με ποσοστό φτώχειας 27% και το Λονδίνο με ποσοστό 25%. Ο κόσμος αναγνωρίζει το μέγεθος του προβλήματος που αντιμετωπίζει η χώρα και την ανάγκη ανάληψης δράσης. Η έρευνα British Social Attitudes διαπίστωσε ότι το ποσοστό όσων πιστεύουν ότι υπάρχει πολλή φτώχεια στη Βρετανία έχει αυξηθεί κατά σχεδόν 20 ποσοστιαίες μονάδες από το 2006, ενώ η πλειοψηφία του βρετανικού κοινού, σε έρευνες από το 2017, έχει συμφωνήσει ότι πρέπει να αυξηθεί η φορολογία των πλουσιοτέρων και οι δαπάνες για την υγεία, την εκπαίδευση και τα κοινωνικά επιδόματα. Πάντως, σύμφωνα με τον Guardian, το 2024, 1,8 εκατομμύρια νοικοκυριά ζουν «σε ανέχεια», δηλαδή αδυνατούν να πληρώσουν στέγη, τροφή και θέρμανση. Σύμφωνα με την οργάνωση Shelter Britain, 354.000 άτομα είναι άστεγα ή ζουν σε προσωρινά καταλύματα.",https://www.athensvoice.gr/images/1074x600/jpg/files/2024-12-30/bretania-astegoi.jpg
https://www.athensvoice.gr/epikairotita/politiki-oikonomia/883355/anoikta-ta-katastimata-simera-kuriaki-korufonetai-i-kinisi-stin-eortastiki-agora/,Ανοικτά τα καταστήματα σήμερα Κυριακή - Κορυφώνεται η κίνηση στην εορταστική αγορά,2024-12-22,06:46:28,Πολιτικη & Οικονομια,Newsroom,Κορυφώνεται η κίνηση στην εορταστική αγορά - Ανοικτά σήμερα Κυριακή 22 Δεκεμβρίου τα μαγαζιά - Το ωράριο λειτουργίας - Συμβουλές στους καταναλωτές.,To ωράριο σε καταστήματα και σούπερ μάρκετ - Τι να προσέχουν οι καταναλωτές,"Κορυφώνεται η κίνηση στην εορταστική αγορά, καθώς εμπορικά καταστήματα, αλλά και σούπερ μάρκετ θα μείνουν ανοιχτά έως το απόγευμα, με τις προτιμήσεις των καταναλωτών για τα δώρα να παραμένουν σταθερά οι ίδιες, με την ένδυση και υπόδηση στη κορυφή, τα δώρα, τα παιχνίδια και τα καλλυντικά να ακολουθούν, ενώ οι έμποροι προσδοκούν ότι ο τζίρος τους θα ξεπεράσει τα περυσινά επίπεδα και θα κινηθεί πάνω από τα 4 δισ. ευρώ. Σήμερα, Κυριακή, τα εμπορικά καταστήματα θα λειτουργήσουν με ωράριο από τις 11 το πρωί μέχρι τις 6 το απόγευμα ενώ οι αλυσίδες καταστημάτων και τα πολυκαταστήματα θα μείνουν ανοικτά μέχρι τις 8 το βράδυ. Σε ό,τι αφορά στο ωράριο των καταστημάτων μέχρι και τα Χριστούγεννα, Δευτέρα 23 Δεκεμβρίου θα λειτουργήσουν από τις 9 το πρωί μέχρι τις 9 το βράδυ ενώ την Τρίτη 24 Δεκεμβρίου (Παραμονή Χριστουγέννων) το ωράριο λειτουργίας για τα εμπορικά καταστήματα είναι από τις 9 το πρωί μέχρι τις 6 το βράδυ. Την Τετάρτη 25 Δεκεμβρίου και την Πέμπτη 26 Δεκεμβρίου είναι αργία. Ενόψει Πρωτοχρονιάς, τα καταστήματα θα ανοίξουν και πάλι την Παρασκευή 27 Δεκεμβρίου, με συνεχές ωράριο, 9 το πρωί με 9 το βράδυ, το Σάββατο θα είναι ανοικτά από τις 9 το πρωί μέχρι τις 6 το απόγευμα και την επόμενη Κυριακή τα εμπορικά καταστήματα θα λειτουργήσουν από τις 11 το πρωί μέχρι τις 6 το απόγευμα ενώ πολυκαταστήματα και αλυσίδες καταστημάτων θα λειτουργήσουν από τις 11 το πρωί μέχρι τις 8 το βράδυ. Την Τρίτη 31 Δεκεμβρίου, παραμονή Πρωτοχρονιάς, τα εμπορικά καταστήματα θα λειτουργήσουν μέχρι τις 6 το απόγευμα ενώ Τετάρτη 1 Ιανουαρίου και Πέμπτη 2 Ιανουαρίου θα είναι κλειστά. Οι έλεγχοι είναι συνεχείς σε όλο το εύρος της αγοράς, για αθέμιτη κερδοφορία, παραπλανητικές εκπτώσεις κ.α. ενώ το υπουργείο Ανάπτυξης, πέρα από την ενίσχυση της δράσης των ελεγκτικών μηχανισμών, προτείνει στους ίδιους τους καταναλωτές να κάνουν καλή έρευνα αγοράς και να αξιοποιούν το ψηφιακό παρατηρητήριο τιμών e-Καταναλωτής. Από τις πλευρά τους και οι οργανώσεις των καταναλωτών προτείνουν να γίνεται καλή έρευνα αγοράς πριν την επιλογή και σε ότι αφορά στις ηλεκτρονικές αγορές, οι αγοραστεί, να είναι πολύ προσεκτικοί στην επικοινωνία των προσωπικών δεδομένων τους. Σύμφωνα με έρευνες, όπως αναφέρει η Ένωση Καταναλωτών Ποιότητα Ζωής σε ανάρτηση της στην ηλεκτρονική σελίδα της, η εορταστική ατμόσφαιρα μπορεί να επηρεάσει την καταναλωτική συμπεριφορά, οδηγώντας σε αυξημένες δαπάνες και αγορές που συχνά υπερβαίνουν τον προϋπολογισμό που έχουμε κάνει για τις αγορές των Χριστουγέννων. Σημαντικό μέρος των εορταστικών προετοιμασιών αποτελούν οι χριστουγεννιάτικες αγορές παιχνιδιών και τροφίμων για το οικογενειακό τραπέζι. Ωστόσο, η διαδικασία επιλογής και αγοράς παιχνιδιών ενέχει προκλήσεις που συνδέονται με την ασφάλεια, την ποιότητα και την καταλληλότητα τους. Όπως σημειώνει η ΕΚΠΟΙΖΩ, με βάση τις διεθνείς προδιαγραφές και τις συστάσεις επιστημονικών φορέων, είναι απαραίτητο οι καταναλωτές όταν αγοράζουν παιχνίδια να υιοθετήσουν μια προσεκτική και ενημερωμένη προσέγγιση και να δίνουν βάση στα εξής: Όταν αγοράζουμε ένα παιχνίδι πρέπει να λαμβάνουμε υπόψη μας κάποιους παράγοντες. Τα δείγματα παιχνιδιών, στα οποία διενεργούνται οι απαραίτητοι έλεγχοι και δοκιμές είναι ελάχιστα σε σχέση με το μεγάλο αριθμό παιχνιδιών που κυκλοφορεί στην αγορά και για αυτό το λόγο θα πρέπει να είμαστε ιδιαίτερα προσεκτικοί. Ελέγχουμε τη σήμανση του παιχνιδιού. Η ένδειξη CE δηλώνει ότι το παιχνίδι πληροί τις απαιτήσεις ασφαλείας που ορίζονται από την ευρωπαϊκή νομοθεσία. Σήμερα, όλα τα παιχνίδια που κυκλοφορούν στην Ενιαία Ευρωπαϊκή Αγορά θα πρέπει να φέρουν την ένδειξη CE κατά τρόπο ορατό και ανεξίτηλο. Παράλληλα, είναι σκόπιμο να εξετάζεται εάν το παιχνίδι έχει λάβει πιστοποίηση από ανεξάρτητους οργανισμούς, που εστιάζουν σε αυστηρά πρότυπα ασφαλείας, όπως το ASTM International. Τα παιχνίδια που προορίζονται για παιδιά άνω των 3 ετών, πρέπει να αναγράφουν σήμανση απαγόρευσης ηλικίας και δεν πρέπει να αγοράζονται ή να χρησιμοποιούνται από μικρότερα παιδιά λόγω του κινδύνου πνιγμού. Κατά την αγορά παιχνιδιών προσέχουμε το υλικό κατασκευής. Αποφεύγουμε τα παιχνίδια που περιέχουν PVC ή φθαλικές ενώσεις. Η παραγωγή και η εμπορία στην ελληνική αγορά κάθε είδους μαλακών μασητικών παιχνιδιών από PVC που προορίζονται μέχρι 3 ετών απαγορεύεται. Τα τοξικά χημικά, αν υπάρχουν, μπορούν να θέσουν σε κίνδυνο την υγεία των παιδιών μέσω της επαφής ή της εισπνοής. Οι καταναλωτές ενθαρρύνονται να προτιμούν παιχνίδια από επώνυμους κατασκευαστές και αξιόπιστες επιχειρήσεις και να μην αγοράζουν από πλανόδιους πωλητές που δεν διαθέτουν τις σχετικές άδειες. Τις περισσότερες φορές τα παιχνίδια άγνωστης προέλευσης έχουν αυξημένες πιθανότητες να μην συμμορφώνονται με τα πρότυπα ασφαλείας. Εξίσου σημαντική είναι και η δυνατότητα πρόσβασης σε πληροφορίες για τον κατασκευαστή και την εταιρεία διανομής. Επίσης, η επιλογή του παιχνιδιού πρέπει να γίνεται και με βάση τα ενδιαφέροντα και τις κλίσεις του κάθε παιδιού. Αν κάποιο παιχνίδι είναι ελαττωματικό, οι καταναλωτές έχουν κάθε δικαίωμα να το επιστρέψουν. Όσοι καταναλωτές πραγματοποιήσουν ηλεκτρονικά τις αγορές τους, έχουν το δικαίωμα να το επιστρέψουν σε διάστημα 14 ημερολογιακών ημερών από τη στιγμή της αγοράς, είτε γιατί το μετάνιωσαν είτε γιατί το προϊόν είναι ελαττωματικό. Οι αποδείξεις αγοράς θα πρέπει πάντα να φυλάσσονται, για να μπορέσουν οι καταναλωτές να έχουν αποδεικτικό ώστε να ζητήσουν ακόμη και τα χρήματά τους πίσω. Εάν κάποιος καταναλωτής δεν λάβει απόδειξη οφείλει να τη ζητήσει ή εάν αντιληφθεί πως νοθεύεται ο ανταγωνισμός (π.χ. εάν το προϊόν έχει ίδια ακριβώς τιμή σε αρκετά καταστήματα) πρέπει να προχωρήσει σε καταγγελία. Όσον αφορά το χριστουγεννιάτικο τραπέζι η επιλογή τροφίμων πρέπει να δοθεί ιδιαίτερη προσοχή, τόσο για την υγεία και ασφάλεια των καταναλωτών όσο και για την ποιότητα των προϊόντων: Η ποιότητα των τροφίμων είναι το κλειδί για ένα επιτυχημένο χριστουγεννιάτικο τραπέζι. Οι καταναλωτές καλό θα ήταν να προτιμούν τα βιολογικά προϊόντα  και να δίνουν προσοχή στις ετικέτες τους για την ημερομηνία συσκευασίας και την ημερομηνία λήξης. Όσον αφορά τα φρούτα, επιλέξτε φρούτα και λαχανικά εποχής που είναι πιο φρέσκα και οικονομικά και ελέγξτε για τυχόν σημάδια αλλοίωσης, όπως μαυρίσματα ή μαλακά σημεία. Η διάθεση του νωπού κρέατος πρέπει να γίνεται υπό ψύξη μεταξύ +2ºC και +5ºC, ενώ η διάθεση του κατεψυγμένου σε θερμοκρασία από -18ºC και κάτω. Το κρέας δεν πρέπει να διατίθεται εκτός ψύξης. Στα σημεία πώλησης πρέπει να τηρούνται πινακίδες για την προέλευση του κρέατος, πληροφορία που περιέχεται και στην αυτοκόλλητη ετικέτα που εκδίδεται από την ταμειακή μηχανή ενώ ο καταναλωτής πρέπει να αναζητά τις σφραγίδες υγειονομικών ελέγχων που αποδεικνύουν ότι οι αρμόδιες κτηνιατρικές υπηρεσίες έχουν πραγματοποιήσει τον απαιτούμενο έλεγχο. Η ΕΚΠΟΙΖΩ υπενθυμίζει ότι ο ΕΦΕΤ συνιστά στους καταναλωτές να πραγματοποιούν πλήρη απόψυξη του κατεψυγμένου κρέατος πριν από το μαγείρεμα (π.χ. κατεψυγμένο κοτόπουλο), τοποθετώντας το (κατά προτίμηση) εντός της συντήρησης του οικιακού ψυγείου, καλυμμένο με προστατευτική μεμβράνη συσκευασίας κατάλληλη για τρόφιμα και μέσα σε δοχείο κατάλληλο για τρόφιμα, το οποίο να κρατάει τα υγρά από την απόψυξη. Για το χρόνο πλήρους απόψυξης, ανάλογα με το βάρος του προϊόντος, υπάρχουν προτεινόμενοι χρόνοι από τους προμηθευτές. Πολλά από τα τρόφιμα που αγοράζουμε την εορταστική περίοδο είναι συσκευασμένα. Καλό είναι λοιπόν να διαβάζουμε προσεκτικά τις ετικέτες ώστε να γνωρίζουμε τα συστατικά, την ημερομηνία λήξης και την προέλευση και να αποφεύγουμε προϊόντα με υπερβολικά πρόσθετα ή τεχνητές χρωστικές. Οι καταναλωτές πρέπει να βεβαιώνονται ότι η συσκευασία δεν έχει φθορές ή σημάδια παραβίασης, καθώς αυτά μπορεί να υποδεικνύουν επιμόλυνση.  Τα κατεψυγμένα προϊόντα είναι μεν βολικά αλλά απαιτούν σωστή διαχείριση. Όταν αγοράζουμε κατεψυγμένα οφείλουμε να ελέγξουμε ότι η κατάψυξη στο κατάστημα διατηρεί τη σωστή θερμοκρασία και αφού τα αγοράσουμε φροντίζουμε να τα μεταφέρουμε στο σπίτι όσο το δυνατόν γρηγορότερα ώστε να αποθηκευτούν άμεσα στην κατάψυξη. Όσον αφορά τα συσκευασμένα τυριά, αυτά θα πρέπει να φέρουν σήμανση αναγνώρισης (οβάλ σφραγίδα) με τα αρχικά της χώρας παραγωγής και τον αριθμό έγκρισης του παρασκευαστή. Επίσης, η ημερομηνία ελάχιστης διατηρησιμότητας θα πρέπει να αναγράφεται επάνω στη συσκευασία. Ωστόσο, καλό θα ήταν να αποφεύγονται τα συσκευασμένα γαλακτοκομικά και αλλαντικά καθώς ναι μεν διατηρούνται για πολλές μέρες αλλά κοστίζουν περισσότερο από τα μη συσκευασμένα. Από το χριστουγεννιάτικο τραπέζι δεν θα μπορούσαν να λείπουν και τα γλυκά. Αν αγοράζετε παραδοσιακά γλυκά όπως μελομακάρονα ή κουραμπιέδες, επιλέξτε καταστήματα με καλή φήμη και διασφαλισμένη ποιότητα. Αν αντίθετα προτιμάτε να φτιάξετε γλυκά στο σπίτι, προμηθευτείτε πρώτες ύλες υψηλής ποιότητας, όπως αγνό μέλι, αλεύρι και ξηρούς καρπούς. Και στις δυο περιπτώσεις αν έχετε αλλεργίες ή διατροφικούς περιορισμούς, ελέγξτε τα συστατικά προσεκτικά. Τέλος, είναι σημαντικό να έχουμε υπόψη ότι οι υπερβολές στις εορταστικές δαπάνες δεν είναι απαραίτητες για να δημιουργήσουμε μια όμορφη ατμόσφαιρα. Αγοράζουμε μόνο όσα πραγματικά χρειαζόμαστε, για να αποφύγουμε την σπατάλη τόσο χρημάτων όσο και τροφίμων. Κάνοντας σωστό σχεδιασμό και προσεκτικές επιλογές, μπορούμε να εξασφαλίσουμε ένα πλούσιο και ποιοτικό γιορτινό τραπέζι, χωρίς αυτό να επιβαρύνει τον προϋπολογισμό μας. Προσπάθεια προσαρμογής στις προκλήσεις του αυξημένου κόστους ζωής εμφανίζουν να καταβάλλουν οι Έλληνες καταναλωτές ενόψει της εορταστικής περιόδου. Σύμφωνα με τα στοιχεία έρευνας που διενήργησε η Klarna, οι Έλληνες καταναλωτές προσαρμόζουν τις συνήθειες τους για να ανταποκριθούν στις προκλήσεις του αυξημένου κόστους ζωής, δίνοντας έμφαση στην εξοικονόμηση και τη στρατηγική διαχείριση πόρων. Πάνω από τους μισούς συμμετέχοντες (50,8%) αναζητούν πιο οικονομικά προϊόντα. Το 41,1% σχεδιάζει να μειώσει τις δαπάνες του σε μη απαραίτητα είδη και το 32,5% θα αγοράσει μόνο αν υπάρχει σημαντική προσφορά. Συγκριτικά με προηγούμενες χρονιές, το 20,1% δηλώνει ότι θα αγοράσει λιγότερα δώρα. Για να αποφύγει την σπατάλη τροφίμων, το 25,6% των ερωτηθέντων δήλωσε πως σχεδιάζει να οργανώσει καλύτερα το μενού των γιορτών. Πιο αναλυτικά, σύμφωνα με τα στοιχεία έρευνας που διενήργησε η Klarna, η πλειονότητα των καταναλωτών φαίνεται να διατηρεί έναν συγκρατημένο προϋπολογισμό για τα χριστουγεννιάτικα δώρα φέτος. Συγκεκριμένα: Το 7,8% σκοπεύει να ξοδέψει από 1 έως 50 ευρώ και το 18,7% προγραμματίζει δαπάνες μεταξύ 51 και 100 ευρώ. Το μεγαλύτερο ποσοστό, που φτάνει το 37%, διαθέτει προϋπολογισμό από 101 έως 250 ευρώ, ενώ το 20,2% σχεδιάζει να ξοδέψει από 251 έως 500 ευρώ. Ένα 10,3% στοχεύει σε δαπάνες από 501 έως 1.000 ευρώ, ενώ το 3% των καταναλωτών αναφέρει ότι θα ξοδέψει από 1001 έως 2.000 ευρώ. Οι άνδρες φαίνεται να ξοδεύουν μεγαλύτερα ποσά για χριστουγεννιάτικα δώρα, με το 25% να επιλέγει το εύρος 251-500 ευρώ (έναντι 15% των γυναικών) και 12% το εύρος 501-1000 ευρώ (έναντι 8% των γυναικών). Από την άλλη, οι γυναίκες φαίνεται να διαθέτουν μικρότερο «πορτοφόλι», με το 25% να περιορίζεται στα 51-100 ευρώ (έναντι 13% των ανδρών). Σημειώνεται στην έρευνα ότι οι τεχνολογικές λύσεις για την αναζήτηση ιδεών και πιο οικονομικών προϊόντων αυξάνονται, όπως και οι λύσεις πληρωμών, με περισσότερο από το 27% των ερωτηθέντων να δηλώνει ότι έχει ήδη χρησιμοποιήσει τους τελευταίους 12 μήνες λύσεις ""Buy Now, Pay Later"". Οι καταναλωτές υιοθετούν διάφορες έξυπνες πρακτικές για να εξοικονομήσουν χρήματα και να μεγιστοποιήσουν την αξία των εορταστικών αγορών τους. Οι πιο συχνοί τρόποι είναι: * Αγορές κατά τη διάρκεια των εκπτώσεων (56,6%) * Εργαλεία σύγκρισης τιμών (40,8%) * Προγράμματα ανταμοιβής (36,2%) * Προγράμματα επιστροφής χρημάτων (30%) * Κουπόνια (27,9%) Το 56,6% των καταναλωτών κάνει ενδελεχή έρευνα και προγραμματίζει εκ των προτέρων τις αγορές του, ενώ το 30% στοχεύει στην αποτελεσματικότητα, ξοδεύοντας όσο το δυνατόν λιγότερο χρόνο. Το 19,7% αγοράζει την τελευταία στιγμή, αλλά με σαφή εικόνα του τι θέλει, ενώ το 13,9% δηλώνει ότι καθυστερεί λόγω των πολλών επιλογών. Ένα 11% ζητά λίστες ευχών από την οικογένεια και τους φίλους για να διευκολύνει τη διαδικασία. Η πλειονότητα των καταναλωτών (50,2%) αναζητά και ολοκληρώνει τις αγορές της online, επιβεβαιώνοντας την προτίμησή της για τις ψηφιακές αγορές. Ένα 28,4% ακολουθεί μια υβριδική προσέγγιση, καθώς αναζητά προϊόντα online αλλά τα αγοράζει σε φυσικά καταστήματα. Τέλος, το 18,7% παραμένει πιστό στις παραδοσιακές αγορές, πραγματοποιώντας εξ ολοκλήρου τις αγορές του σε φυσικά καταστήματα. Πάντως, σημειώνεται ότι η τεχνολογία δεν αφορά μόνο τα προϊόντα που προσφέρονται ως δώρα, καθώς η Τεχνητή Νοημοσύνη (AI) μεταμορφώνει και τη διαδικασία αγορών. Το 33,1% των καταναλωτών δηλώνει ότι χρησιμοποιεί AI για τις χριστουγεννιάτικες αγορές. Οι κύριες χρήσεις της περιλαμβάνουν: * Σύγκριση τιμών (67%) * Αναζήτηση ευκαιριών και εκπτώσεων (57%) * Εξοικονόμηση χρόνου (51%) * Εύρεση φθηνότερων επιλογών (52%) * Εξοικονόμηση χρημάτων (46%). Σημειώνεται ότι τα αποτελέσματα της έρευνας έχουν βασιστεί σε δείγμα άνω των 1.000 Ελλήνων καταναλωτών ηλικίας μεταξύ των 18-77 ετών. Την έρευνα διεξήγαγε η εταιρεία ερευνών Appinio τον Νοέμβριο του 2024. Το μέγεθος του δείγματος, το οποίο διάλεξε η εταιρεία ερευνών, αποτελεί εθνική αντιπροσώπευση και περιέχει χρήστες της Klarna όσο και μη χρήστες της Klarna.",https://www.athensvoice.gr/images/1074x600/jpg/files/2024-12-22/emporika-katastimata-eortastiko-orario.jpg
https://www.athensvoice.gr/epikairotita/koinonia/879213/pagrati-profulakistike-o-49hronos-filologos-enoikiastis-tis-apothikis-giafkas/,"Παγκράτι: Προφυλακίστηκε ο 49χρονος φιλόλογος, «ενοικιαστής» της αποθήκης-γιάφκας",2024-11-26,15:04:00,Κοινωνια,Newsroom,"Παγκράτι: Προφυλακίστηκε ο 49χρονος φιλόλογος, «ενοικιαστής» της αποθήκης-γιάφκας - Τι είπε στους αστυνομικούς για τη γιάφκα",Τι είπε στους αστυνομικούς για τη γιάφκα,"Προφυλακίστηκε μετά την απολογία του στον ανακριτή ο 49χρονος «ενοικιαστής» της γιάφκας με τον οπλισμό και τα εκρηκτικά στο Παγκράτι, στο σπίτι του οποίου η Αντιτρομοκρατική εντόπισε εκτυπώσεις δημοσιευμάτων από χτυπήματα του Επαναστατικού Αγώνα και άλλων νεότερων τρομοκρατικών οργανώσεων. Ο 49χρονος είχε αρνηθεί στα στελέχη της Αντιτρομοκρατικής την οποιαδήποτε σχέση με την γιάφκα των όπλων και των εκρηκτικών στην αποθήκη του Παγκρατίου. Το ένταλμα σύλληψης που εκδόθηκε για τον 49χρονο περιελάμβανε δύο κακουργήματα και ένα πλημμέλημα: Ο 49χρονος φιλόλογος, όπως φαίνεται και στις φωτογραφίες της ATHENS VOICE, μετήχθη με συνοδεία ισχυρής αστυνομικής δύναμης στα δικαστήρια προκειμένου να απολογηθεί ενώπιον του ανακριτή που χειρίζεται υποθέσεις τρομοκρατίας. Στους αστυνομικούς σύμφωνα με πληροφορίες ο 49χρονος ναι μεν έχει αποδεχθεί πως ήταν αυτός που νοίκιαζε το διαμέρισμα στο Παγκράτι, όμως υποστήριξε πώς το έκανε για λογαριασμό φίλου του, τον οποίο όμως πεισματικά αρνείτο να κατονομάσει. Υπενθυμίζεται πως στο υπόγειο διαμέρισμα βρέθηκε μεγάλος αριθμός εκρηκτικών, χειροβομβίδες, πιστόλια, σφαίρες και άλλα αντικείμενα. Ανάμεσα στα ευρήματα είναι και ένας φορητός ηλεκτρονικός υπολογιστής ο οποίος έχει τραβήξει το ενδιαφέρον των αστυνομικών της Αντιτρομοκρατικής Υπηρεσίας.</p",https://www.athensvoice.gr/images/1074x600/jpg/files/2024-11-21/pagkrati_giafka__3_.jpg
https://www.athensvoice.gr/epikairotita/diethni/878809/ispania-hiliades-stous-dromous-tis-varkelonis-gia-ta-upsila-enoikia/,Ισπανία: Χιλιάδες στους δρόμους της Βαρκελώνης για τα υψηλά ενοίκια,2024-11-23,22:06:35,Κοσμος,Newsroom,Μαζικές διαδηλώσεις πραγματοποιήθηκαν σήμερα στην Βαρκελώνη εξαιτίας των υψηλών ενοικίων,"«Κλέβουν τον μισθό μας», δηλώνουν οι διαδηλωτές","Πολλές χιλιάδες άνθρωποι διαδήλωσαν σήμερα στην Βαρκελώνη της Ισπανίας ανταποκρινόμενοι στο κάλεσμα ενώσεων και συλλόγων ενοικιαστών, για να ζητήσουν τη μείωση των ενοικίων, αλλά και να καταγγείλουν τις δυσκολίες που αντιμετωπίζουν στην εξεύρεση καταλύματος στη δεύτερη μεγαλύτερη πόλη της χώρας.   Οι Ισπανοί διαδηλωτές, που είχαν τη στήριξη κομμάτων της Αριστεράς και των συνδικάτων CCOO και UGT, συγκεντρώθηκαν αργά το απόγευμα στο κέντρο της Βαρκελώνης. Στην κορυφή της πορείας, ένα τεράστιο πανό έγραφε το σύνθημα «Αξιοπρεπές κατάλυμα για όλους». «Σήμερα ξεκινά ένας νέος πολιτικός κύκλος για την κατοικία», είπε στους δημοσιογράφους η Κάρμε Αρκαράθο, η εκπρόσωπος του Συνδικάτου Καταλανών Ενοικιαστών, που συμμετείχε στην οργάνωση της κινητοποίησης. «Δεν είναι δυνατόν να έρχονται στις πόλεις μας επενδυτές και να παίζουν με τα διαμερίσματα σαν να είμαστε η Μονόπολη. Σήμερα, ήρθαμε να πούμε ότι αυτό τελείωσε», είπε απευθυνόμενη κυρίως «στους εισοδηματίες που μας κλέβουν τον μισό μισθό μας». Οι διαδηλωτές ζητούν να μειωθούν τα ενοίκια κατά 50%, να επιτρέπεται στους ενοικιαστές να υπογράφουν συμβόλαια επ’ αόριστον μίσθωσης κατοικίας και να απαγορευτούν οι «κερδοσκοπικές» πωλήσεις κατοικιών. Σε αντίθετη περίπτωση, απειλούν ότι θα προχωρήσουν σε «απεργία ενοικίων». Μια παρόμοια διαδήλωση είχε οργανωθεί στις 13 Οκτωβρίου στη Μαδρίτη. Σύμφωνα με την διαδικτυακή, κτηματομεσιτική πύλη Idealista, η τιμή των ενοικίων ανά τετραγωνικό μέτρο αυξήθηκε κατά 82% την τελευταία δεκαετία, ενώ οι μέσος μισθός μόνο κατά 17%, με βάση στοιχεία του Εθνικού Ινστιτούτου Στατιστικής (INE). Λόγω της κατάστασης, η κυβέρνηση ψήφισε στις αρχές του 2023 έναν νόμο που προβλέπει ότι θα αυξηθούν οι κατασκευές κοινωνικών κατοικιών και θα επιβάλλονται κυρώσεις στους ιδιοκτήτες που αφήνουν κενά τα διαμερίσματά τους. Όμως ο νόμος αυτός δεν κατάφερε να σταματήσει την αύξηση των ενοικίων, ιδίως στις μεγάλες πόλεις.",https://www.athensvoice.gr/images/1074x600/1/jpg/files/2024-11-24/snapinsta_app_466120737_535696722658430_7060887713893073481_n_1080__1_.jpg
https://www.athensvoice.gr/epikairotita/diethni/876590/lisavona-vrazoun-oi-katoikoi-me-tis-touristikes-enoikiaseis-sto-istoriko-kedro/,Οι κάτοικοι της Λισαβόνας ζητούν δημοψήφισμα για τον περιορισμό των τουριστικών ενοικιάσεων στο ιστορικό κέντρο,2024-11-08,09:35:28,Κοσμος,Newsroom,Λισαβόνα: «Βράζουν» οι κάτοικοι με τις τουριστικές ενοικιάσεις στο ιστορικό κέντρο - Ζητούν δημοψήφισμα για τον περιορισμό τους,Τα ενοίκια έχουν ξεπεράσει τους μισθούς,"Οι κάτοικοι της Λισαβόνας πρόκειται να παραδώσουν αίτημα, υπογεγραμμένο από περισσότερους από 6.600 κατοίκους, με το οποίο καλούν τους αξιωματούχους της πόλης να συμφωνήσουν στη διεξαγωγή δημοψηφίσματος για την απαγόρευση των τουριστικών μισθώσεων σε οικιστικά συγκροτήματα. Η προσπάθεια, η οποία βρίσκεται σε εξέλιξη εδώ και μήνες, αποσκοπεί στο να προκαλέσει αποφασιστική δράση σε μια πόλη όπου το κόστος στέγασης έχει ξεπεράσει τους μισθούς. «Οι βραχυχρόνιες μισθώσεις καταλαμβάνουν το μεγαλύτερο μέρος του στεγαστικού χώρου στο ιστορικό κέντρο της Λισαβόνας», δήλωσε η Raquel Antunes, μέλος της ομάδας Movement for a Housing Referendum. «Πρέπει να βάλουμε φρένο σε αυτό». Την Παρασκευή, το κίνημα θα παρουσιάσει το αίτημα στον επικεφαλής του δημοτικού συμβουλίου, σε κάτι που η Antunes χαρακτήρισε ως «πρώτο βήμα». Από εκεί και πέρα, τα μέλη του Δημοτικού Συμβουλίου είναι υποχρεωμένα να διεξαγάγουν συζήτηση επί του θέματος. Εάν δώσουν το πράσινο φως για το δημοψήφισμα, τα ερωτήματα που θα περιλαμβάνονται στο ψηφοδέλτιο θα πρέπει να ελεγχθούν από το Ανώτατο Δικαστήριο της χώρας για να διαπιστωθεί ότι είναι συνταγματικά. Αν δοθεί το πράσινο φως και από το Ανώτατο Δικαστήριο της χώρας, το δημοψήφισμα θα διεξαχθεί το πρώτο εξάμηνο του επόμενου έτους και θα καταλήξει σε ένα δεσμευτικό ψήφισμα για τη σταδιακή κατάργηση των περίπου 20.000 τουριστικών διαμερισμάτων της πόλης εντός έξι μηνών, καθώς και την απαγόρευση των ιδιοκτητών να τα εγκαθιστούν σε κτίρια κατοικιών στο μέλλον. Για τους ακτιβιστές της στέγασης, πρόκειται για μια αχτίδα ελπίδας σε μια αγορά όπου οι τιμές έχουν σχεδόν διπλασιαστεί από το 2015.«Δεν χρειάζεται να ενδώσουμε στην απελπισία, κάτι που νομίζω ότι σε αυτούς τους καιρούς είναι πολύ εύκολο να γίνει», δήλωσε ο Antunes.",https://www.athensvoice.gr/images/1074x600/1/jpg/files/2022-10-11/lisbon.jpg
https://www.athensvoice.gr/epikairotita/diethni/876480/vretania-100-ekat-lires-gia-upostego-pou-tha-prostateuei-apoikia-nuhteridon/,Βρετανία: 100 εκατ. λίρες για υπόστεγο που θα προστατεύει αποικία νυχτερίδων,2024-11-07,15:01:00,Κοσμος,Newsroom,Βρετανία: 100 εκατ. λίρες για υπόστεγο που θα προστατεύει αποικία νυχτερίδων,Στο πλαίσιο κατασκευής του σιδηρόδρομου H2,"Το κόστος του «υπόστεγου» για την προστασία της αποικίας νυχτερίδων στη Βρετανία έχει ξεπεράσει τα 100 εκατομμύρια λίρες, λέει ο πρόεδρος της κοινοπραξίας που κατασκευάζει τον σιδηρόδρομο H2.

 Η κατασκευή μήκους 1 χλμ βγαίνει από μια σήραγγα στο Μπάκιγχαμσαϊρ της Βρετανίας, για να προστατεύσει μια αποικία νυχτερίδων του Μπεχστάιν. Περιγράφοντας την κατασκευή ως «κηλίδα στο τοπίο» που κατασκευάζεται κατ' εντολή της Natural England, χωρίς να υπάρχει «καμία απόδειξη» ότι οι νυχτερίδες κινδυνεύουν από τα τρένα, ο πρόεδρος και ανώτατος δημόσιος υπάλληλος Sir Jon Thompson δήλωσε: «Αυτό το υπόστεγο, δεν θα το πιστέψετε, κόστισε πάνω από 100 εκατομμύρια λίρες». Μιλώντας στο συνέδριο της Rail Industry Association στο Λονδίνο, ο Thompson δήλωσε: «Για να κατασκευάσω έναν σιδηρόδρομο μεταξύ Euston και Curzon Street στο Μπέρμιγχαμ, χρειάζομαι 8.276 συναινέσεις από άλλους δημόσιους φορείς, τον πολεοδομικό σχεδιασμό, τις μεταφορές, την Υπηρεσία Περιβάλλοντος ή τη Natural England. Δεν τους ενδιαφέρει αν το κοινοβούλιο ενέκρινε ή όχι την κατασκευή ενός σιδηροδρόμου». Ο Thompson είπε ότι η νυχτερίδα του Μπεχστάιν δεν είδους υπό προστασία αλλού και «υπάρχει μεγάλος πληθυσμός μεγαλύτερο μέρος της βόρειας Ευρώπης, της δυτικής Ευρώπης. Αλλά παρ' όλα αυτά, σύμφωνα με τον νόμο περί άγριας ζωής του 1981, θεωρείται προστατευόμενο είδος στο Ηνωμένο Βασίλειο». Ο Thomson πρόσθεσε: «Παρεμπιπτόντως, δεν υπάρχουν αποδείξεις ότι τα τρένα υψηλής ταχύτητας επηρεάζουν τις νυχτερίδες, αλλά αφήστε το στην άκρη». Οι υπουργοί τον περασμένο μήνα δήλωσαν ότι η κλίμακα της υπέρβασης του προϋπολογισμού της HS2 για την κατασκευή της γραμμής από το Λονδίνο στο Μπέρμιγχαμ ήταν ακόμη ασαφής. Η Louise Haigh, η υπουργός Μεταφορών του Ηνωμένου Βασιλείου, δήλωσε ότι η υπέρβαση του κόστους θα μπορούσε να είναι μεταξύ 10 και 20 δισεκατομμυρίων λιρών. Η HS2 Ltd έδωσε στην κυβέρνηση μια ανώτερη πρόβλεψη ύψους 74 δισ. λιρών τον περασμένο Σεπτέμβριο για την πρώτη φάση. Πηγή: Guardian ",https://www.athensvoice.gr/images/1074x600/1/jpg/files/2024-11-07/untitled_design_-_2024-11-07t165953_746.jpg
https://www.athensvoice.gr/epikairotita/diethni/875217/san-simera-1i-noemvriou-1800-poios-itan-o-protos-enoikos-tou-leukou-oikou/,Ποιος ήταν ο πρώτος ένοικος του Λευκού Οίκου,2024-11-01,05:00:00,Κοσμος,A.V. Team,Σαν σήμερα 1η Νοεμβρίου 1800: O Tζον Άνταμς ο πρώτος ένοικος του Λευκού Οίκου - Η ιστορία του εμβληματικού κτιρίου,"Η ιστορία του εμβληματικού κτιρίου με τα 132 δωμάτια, την αίθουσα κινηματογράφου και την πισίνα","Οι Αμερικανικές Εκλογές 2024 βρίσκονται μία ανάσα από σήμερα. Σε λίγες ημέρες θα γνωρίζουμε το ποιος θα είναι ο επόμενος πρόεδρος των ΗΠΑ και άρα ο επόμενος ένοικος του Λευκού Οίκου. Έχετε αναρωτηθεί, όμως, ποιος ήταν ο πρώτος Αμερικανός πρόεδρος που πέρασε το κατώφλι της 1600 Pennsylvania Avenue; Ας γυρίσουμε λίγο πίσω στο 1800. Ήταν 1η Νοεμβρίου του 1800 όταν ο  Τζον Άνταμς, με τη σύζυγό του Άμπιγκεϊλ Άνταμς μπήκαν στον Λευκό Οίκο. Ο Άνταμς ήταν μόλις ο δεύτερος πρόεδρος των ΗΠΑ. Ο Τζον Άνταμς (John Adams, Jr.) γεννήθηκε‎‎ στις 30 Οκτωβρίου 1735 ήταν ο πρώτος αντιπρόεδρος των Ηνωμένων Πολιτειών Αμερικής και 2ος Πρόεδρος της χώρας μετά τον Τζορτζ Ουάσινγκτον. Ο Άνταμς ήρθε στο προσκήνιο κατά τα πρώτα στάδια της Αμερικανικής Επανάστασης. Ως εκπρόσωπος της Μασσαχουσέττης στο Ηπειρωτικό Κονγκρέσο, έπαιξε πρωταγωνιστικό ρόλο στο να πείσει το Κογκρέσο να εγκρίνει τη Διακήρυξη Ανεξαρτησίας των Πολιτειών της Αμερικής το 1776. Ως εκπρόσωπος του Κογκρέσου στην Ευρώπη, ήταν ένας μεγάλος διαπραγματευτής για την ενδεχόμενη ειρηνευτική συνθήκη με τη Μεγάλη Βρετανία, και φέρει την κύρια ευθύνη για τη χορήγηση σημαντικών δανείων από τους Ολλανδούς. Υπηρέτησε ως πρόεδρος τις ΗΠΑ από το 1797 έως το 1801. Το δεύτερο βράδυ του στον Λευκό Οίκο και ενώ ακόμη τα δωμάτια ήταν ημιτελή, φέρεται να έγραψε στη σύζυγό του: «Πριν τελειώσω την επιστολή μου, προσεύχομαι στον Παράδεισο: Είθε κανένας άλλος παρά έντιμοι και σοφοί να κυβερνήσουν κάτω από αυτή τη στέγη». Πέθανε στις 4 Ιουλίου 1826. Ο Λευκός Οίκος βρίσκεται στην Ουάσινγκτον και αποτελεί την κατοικία και τον χώρο εργασίας του Προέδρου και του Αντιπρόεδρου των Ηνωμένων Πολιτειών Αμερικής. Η τοποθεσία του Λευκού Οίκου επιλέχτηκε από τον Πρόεδρο Τζωρτζ Ουάσινγκτον και τον αρχιτέκτονα και μηχανικό Πιερ Λ' Ανφάν. Αρχιτέκτονας του κτιρίου ήταν ο Ιρλανδός Τζέιμς Χόμπαν. Τα πρώτα έργα άρχισαν στις 13 Οκτωβρίου 1792 όπου τέθηκε ο θεμέλιος λίθος παρουσία του Τζωρτζ Ουάσινγκτον. Ο αρχιτεκτονικός ρυθμός του είναι ο Αναγεννησιακός, σε μεταγενέστερο συνδυασμό και με Νεοκλασικά στοιχεία. Οι πύλες του μεγάρου κοσμούνται με κίονες ελληνικού ιωνικού ρυθμού. Η ημερομηνία αυτή είναι συγχρόνως και η ημερομηνία ιδρύσεως της νέας πρωτεύουσας. Το 1812 ο Λευκός Οίκος υπέστη σοβαρές ζημιές από βρετανικά στρατεύματα κατά τη διάρκεια του αγγλοαμερικανικού πολέμου του 1812. Τη μερική ανοικοδόμηση του κτηρίου, με νεοκλασικιστικό ύφος, ανέλαβε το 1819 ξανά ο Τζέιμς Χόμπαν. Οι υπάρχουσες ζημιές από τη φωτιά καλύφθηκαν με άσπρο χρώμα. Το 1901 υπό την κυβέρνηση του Θεόδωρου Ρούσβελτ πραγματοποιήθηκαν πολλές βελτιώσεις για την εξυγίανση του κτιρίου, οπότε και χτίστηκε η δυτική πτέρυγα. Το προεδρικό δωμάτιο εργασίας χτίστηκε το 1909 με πρωτοβουλία του Ουίλλιαμ Χάουαρντ Ταφτ. Στις 24 Δεκεμβρίου 1929 η δυτική πτέρυγα καταστράφηκε από πυρκαγιά. Για την οικοδόμηση του Λευκού Οίκου χρησιμοποιήθηκαν κυρίως ψαμμίτης από το γερμανικό Ομπερνκίρχεν και μάρμαρο από το κροατικό νησί Μπρατς. Από την ανοικοδόμηση και μετά ο ψαμμίτης βάφεται μέχρι σήμερα με άσπρο χρώμα. Ο Λευκός Οίκος είναι διώροφο μέγαρο με υπόγειο, έχει συνολικά 132 δωμάτια, 35 μπάνια, 412 πόρτες, 147 παράθυρα, 8 σκάλες, 3 ανελκυστήρες, πισίνα, γήπεδο του τένις, μια αίθουσα μπόουλινγκ και μια αίθουσα κινηματογράφου. Κατά μήκος του διαδρόμου του υπογείου φέρονται οι προσωπογραφίες των «Πρώτων Κυριών» των ΗΠΑ. Μια μεγάλη κλίμακα οδηγεί στο Ισόγειο και την Ανατολική Αίθουσα όπου είναι πλούσια διακοσμημένη με εκθέματα σε χρυσό και λευκό χρώμα. Στην αίθουσα αυτή γίνονται οι επίσημες υποδοχές. Κυριότερες άλλες αίθουσες είναι η Γαλάζια, η Πράσινη, η Κόκκινη, που τα ονόματά τους οφείλονται στο χρώμα που είναι μόνιμα βαμμένες. Άλλη αίθουσα είναι η αίθουσα γευμάτων της οποίας οι τοίχοι φέρουν σκούρες δρύινες επενδύσεις και είναι στολισμένοι με κεφαλές θηραμάτων. Το δεύτερο πάτωμα, πρώτος όροφος, χρησιμοποιείται ως η κύρια κατοικία του προεδρικού ζεύγους. Κύριο δωμάτιο είναι το «Οβάλ Γραφείο» όπου είναι και το επίσημο γραφείο του Προέδρου. Στην πραγματικότητα είναι ημικυκλικό, αλλά λέγεται «οβάλ». Το όλο οικοδόμημα περιβάλλεται με εκτάσεις χλόης και δένδρων, στο χώρο των οποίων γίνονται και επίσημες υπαίθριες ανακοινώσεις.
 Όλοι οι πρόεδροι εκτός από τον πρώτο, τον Τζωρτζ Ουάσινγκτον, κατοίκησαν εκεί. Μέχρι τον Β΄ Παγκόσμιο Πόλεμο ήταν δυνατό για τον κάθε πολίτη να επισκεφτεί τον Πρόεδρο δίχως μεγάλα προβλήματα. Από τότε όμως στο κοινό απαγορεύεται γενικώς η είσοδος για λόγους ασφαλείας. Ωστόσο, το κοινό μπορεί να επισκεφτεί ορισμένα τμήματα του Λευκού Οίκου σε ομάδες, ορισμένες ώρες και ημέρες, συνοδευόμενο από ξεναγό. Κυκλοφορούν φήμες ότι κάτω από το γρασίδι στα νότια του οικοπέδου βρίσκεται, σε βάθος οκτώ με δέκα πατώματα, μυστικό υπόγειο προεδρικό καταφύγιο. Από τα πρώτα χρόνια μετά το χτίσιμό του, ο Λευκός Οίκος ήταν ανοιχτός στο κοινό για εορταστικές συγκεντρώσεις ή/και επίσκεψη-ξενάγηση. Μετά τις επιθέσεις της 11ης Σεπτεμβρίου 2001, ο χώρος κλείστηκε, καθώς θεωρήθηκε ως πιθανός μελλοντικός στόχος. Από το 2003 μέχρι σήμερα επιτρέπεται η πρόσβαση μόνο σε άτομα που έχουν περάσει από ερευνητικό έλεγχο και που έχουν κανονίσει την επίσκεψή τους τουλάχιστον ένα μήνα εκ των προτέρων, κάνοντας αίτηση στους Αντιπροσώπους τους στο Κογκρέσο. Ο Λευκός Οίκος απεικονίζεται στο αμερικανικό χαρτονόμισμα των 20 δολαρίων.   Με πληροφορίες από Wikipedia και White House ",https://www.athensvoice.gr/images/1074x600/jpg/files/2024-10-31/san_simera_1_noemvriou_1800_leukos_oikos.jpg
https://www.athensvoice.gr/epikairotita/diethni/871381/se-apognosi-oi-ispanoi-akriva-enoikia-kai-airbnb-auxanoun-sunehos-tous-astegous/,Σε απόγνωση οι Ισπανοί: Ακριβά ενοίκια και Airbnb αυξάνουν συνεχώς τους άστεγους,2024-10-07,18:55:54,Κοσμος,Newsroom,Σε απόγνωση οι Ισπανοί: Ακριβά ενοίκια και Airbnb προκαλούν διαδηλώσεις - Σχεδόν όλες οι πόλεις αντιμέτωπες με την έκρηξη της στεγαστικής κρίσης,Σχεδόν όλες οι πόλεις αντιμέτωπες με την έκρηξη της στεγαστικής κρίσης,"Όταν μια υπουργός επικαλείται την αλληλεγγύη και το φιλότιμο των ιδιοκτητών κατοικιών, τότε καταλαβαίνει κανείς ότι έχει πλέον σηκώσει «λευκή σημαία» απέναντι σε ένα πρόβλημα που μαστίζει όλες τις μεγαλουπόλεις, θύματα των συνεπειών του «υπερτουρισμού» τα τελευταία χρόνια. Αυτό ακριβώς έπραξε η Ιζαμπέλ Ροντρίγκεθ, αρμόδια για θέματα στέγασης στην κυβέρνηση του Πέδρο Σάντσεθ, στην Ισπανία, μια χώρα όπου σχεδόν όλες οι πόλεις της αντιμετωπίζουν έκρηξη της στεγαστικής κρίσης, λόγω της εξάπλωσης της μόδας της βραχυχρόνιας μίσθωσης και την επακόλουθη εκτόξευση των τιμών των ενοικίων. Είναι χαρακτηριστικό ότι πέραν του προβλήματος της Βαρκελώνης, που είναι πλέον γνωστό παγκοσμίως εδώ και χρόνια, διαδηλώσεις διαμαρτυρίας ενοικιαστών έχουν πραγματοποιηθεί το τελευταίο διάστημα και σε άλλες πόλεις της Ισπανίας. Μάλαγα, Μαγιόρκα, Τενερίφη και Βαλένθια προχώρησαν και αυτές σε διαδηλώσεις με το πρόβλημα να παραμένει άλυτο. Όπως αναφέρει άρθρο της DW, εξαιρετικά οξυμένο είναι φυσικά το πρόβλημα της στέγης και στη Μαδρίτη, όπου επισήμως υπάρχουν 17.000 διαμερίσματα ενοικίασης για τουριστικούς σκοπούς. Και αυτός είναι μόνο ο επίσημος αριθμός, γιατί υπάρχουν φυσικά και «αδήλωτα» αγνώστου αριθμού. Αυτή τη στιγμή ένα διαμέρισμα 80 τετραγωνικών στην ισπανική πρωτεύουσα κοστίζει κατά μέσο όρο 1.600 ευρώ το μήνα, με το μέσο μισθό να είναι στα 1.300 και τον κατώτατο στα 1.134. Είναι προφανές ότι αυτές οι τιμές είναι απαγορευτικές, ενώ απελπισμένοι φοιτητές διηγούνται για ενοίκια 500 ευρώ σε «τρύπες», όπου χωράει μόλις ένα κρεβάτι και ένα τραπεζάκι. Βεβαίως εδώ μεγάλες είναι και οι ευθύνες της συντηρητικής τοπικής κυβέρνησης στην πρωτεύουσα της Ισπανίας, που μεταξύ των άλλων πούλησε σε μεγάλη εταιρεία διαχείρισης ακινήτων πρώην κοινωνικές κατοικίες, με αποτέλεσμα αυτές να απαιτήσουν αμέσως αυξήσεις από 150 έως και 700 ευρώ στα προκαθορισμένα ενοίκια. Επίσης η κυβέρνηση της Μαδρίτης ουσιαστικά δεν εφάρμοσε μια πρόβλεψη της νέας εθνικής νομοθεσίας από το 2022, που μιλούσε για πάγωμα μισθωμάτων σε αποκαλούμενες «Ζώνες Κρίσης» και τα άφησε ελεύθερα στη βούληση των ιδιοκτητών. Αντίθετα το μέτρο είχε εφαρμοστεί σε περιοχές της Βαρκελώνης και είχε καταφέρει τη συγκράτηση ή και μια αμυδρή πτώση των ενοικίων το 2023. Οι αυξήσεις στο κόστος στέγασης θεωρούνται πλέον μια βόμβα στα θεμέλια της κοινωνίας και δεν είναι άσχετες με την άνοδο του ποσοστού των Ισπανών, που ζουν κάτω από ή στα όρια της φτώχειας και υπολογίζονται σε 26,5%. Σε κάθε περίπτωση η υπουργός της κυβέρνησης Σάντσεθ βρέθηκε αντιμέτωπη με την οργή του «Συνδικάτου Ενοικιαστών», όπως αποκαλείται, που την κάλεσε να παραιτηθεί ομολογώντας την αποτυχία της. Η ένωση αυτή μαζί με συνδικάτα και άλλες κοινωνικές οργανώσεις έχουν προκηρύξει μια μεγάλη συγκέντρωση διαμαρτυρίας για την ερχόμενη Κυριακή 13 Οκτωβρίου στη Μαδρίτη. Μελετούν επίσης το μέτρο μιας «απεργίας» ενοικιαστών, την άρνηση δηλαδή πληρωμής των αυξήσεων, που ζητούν αυθαίρετα εταιρείες ή ιδιώτες ιδιοκτήτες. Κάτι που ήδη κάνουν περίπου 900 ενοικιαστές, αρνούμενοι να αποδεχτούν την αύξηση που τους επέβαλε μονομερώς μια μεγάλη εταιρεία ακινήτων. Σύμφωνα πάντως με επιστημονικές μελέτες το πρόβλημα έχει μακροχρόνιες ρίζες και οφείλεται στον πολύ χαμηλό αριθμό κοινωνικών κατοικιών στη χώρα, που έχουν σταματήσει να κτίζονται εδώ και 15 χρόνια περίπου. Αποτελούν μόλις το 2,5% επί του συνόλου, όταν για παράδειγμα στην Ολλανδία το ποσοστό τους φτάνει το 30%. Για να έφτανε η χώρα στον σχετικό μέσο όρο της ΕΕ, που βρίσκεται στο 9%, θα χρειαζόταν πάνω από 1 εκατομμύριο νέες κατοικίες. Κάτι που φυσικά δεν μπορεί να είναι υπόθεση μιας κυβέρνησης και μιας τετραετίας μόνο.",https://www.athensvoice.gr/images/1074x600/jpg/files/2024-10-07/ispania_stegastiki_krisi.jpg
https://www.athensvoice.gr/epikairotita/ellada/870404/kleista-spitia-tha-anoixoun-me-meiomena-enoikia-kai-pote/,Κλειστά σπίτια: Θα ανοίξουν με μειωμένα ενοίκια; Και πότε;,2024-10-03,08:52:42,Ελλαδα,Τάκης Σκριβάνος,"Στεγαστική κρίση, κλειστά σπίτια και κίνητρα που ανακοίνωσε η κυβέρνηση. Το πρόγραμμα Ανακαινίζω - Ενοικιάζω. Τι λένε οι ειδικοί.",Μεγάλη έρευνα: Τι λένε οι άνθρωποι της αγοράς και οι άμεσα ενδιαφερόμενοι για τα κίνητρα που ανακοίνωσε η κυβέρνηση,"Η στεγαστική κρίση αφορά όλη την Ευρώπη, αλλά η Ελλάδα έχει την πρωτιά στο κόστος στέγασης για τα νοικοκυριά στην Ε.Ε. (Τράπεζα της Ελλάδας, 2023). Τα ενοίκια βρίσκονται στα ύψη και στα μέσα κοινωνικής δικτύωσης ενοικιαστές και ιδιοκτήτες ανταλλάσσουν χαρακτηρισμούς για «φεσατζήδες» και «μαυραγορίτες». Σε αυτό το κλίμα, με τα ζητούμενα ενοίκια για ένα δυάρι στο κέντρο της Αθήνας να είναι στα 500 και 600 ευρώ, και παραπάνω κάποιες φορές, η κυβέρνηση ανακοίνωσε μέτρα κίνητρα για το άνοιγμα των κλειστών διαμερισμάτων, με στόχο την άμβλυνση της ανισορροπίας μεταξύ προσφοράς και ζήτησης. Πόσα είναι αυτά τα σπίτια; Θα ανοίξουν και πότε; Σε αυτά και σε άλλα ερωτήματα απαντούν ο πρόεδρος της Πανελλήνιας Ομοσπονδίας Ιδιοκτητών Ακινήτων (ΠΟΜΙΔΑ) Στράτος Παραδιάς, ο πρόεδρος του Πανελλήνιου Συλλόγου Προστασίας Ενοικιαστών Άγγελος Σκιαδάς, ο πρόεδρος του Δικτύου E-Real Estates Θεμιστοκλής Μπάκας, η ιδρύτρια της σελίδας στο Facebook Ιδιοκτήτες Ακινήτων Ελλάδας Σοφία Φαράντου και ο Βασίλης Δελής, από τα ιδρυτικά μέλη της σελίδας Ξεσπιτόγατος. Για την ώρα, το μόνο που ισχύει, από την επομένη των εξαγγελιών του πρωθυπουργού στη ΔΕΘ, είναι ότι όποιος έχει κλειστό σπίτι για τρία χρόνια και το βγάλει στην αγορά, θα έχει τριετή απαλλαγή από τη φορολογία. Όλα τα υπόλοιπα είναι ακόμη σε διαβούλευση και θα ανακοινωθούν το προσεχές διάστημα. Αλλά πόσα είναι, τέλος πάντων, αυτά τα κλειστά σπίτια; Πολύ πρόσφατα ο υπουργός Επικρατείας Άκης Σκέρτσος, έκανε λόγο για 700.000 κλειστά ακίνητα, εκ των οποίων τα 400.000 στην Αττική. Η ΠΟΜΙΔΑ, πάντως, υπολογίζει τα κλειστά σπίτια σε Αθήνα και Θεσσαλονίκη σε 150.000. «Ναι, ακούμε στον δημόσιο διάλογο για 700.000 κλειστά ακίνητα» λέει ο Θεμιστοκλής Μπάκας, «όμως κανείς δεν απαντάει πόσα από αυτά είναι κατοικίες, πόσα επαγγελματικά κτίρια κ.λπ. Δεν γνωρίζουμε, επίσης, πόσα από αυτά τα σπίτια χρήζουν μερικής ή ολικής ανακαίνισης ή είναι άμεσα κατοικήσιμα. Και μια ακόμη αναπάντητη ερώτηση: πού βρίσκονται; Είναι το κλειστό παλιό σπίτι του παππού στο χωριό ή ένα διαμέρισμα στην Αθήνα; Βρίσκονται σε περιοχές που είναι πιεσμένες, με ραγδαίες αυξήσεις των ζητουμένων τιμών ενοικίασης ή στην Αμαλιάδα, τη Φλώρινα, τις Σέρρες κ.λπ; Δεν υπάρχει καμία τέτοιου είδους χαρτογράφηση και εγώ τουλάχιστον δεν ξέρω κάποιος να έχει ξεκινήσει να την κάνει. Φοβάμαι, δε, ότι ένα μεγάλο πλήθος από τα ακίνητα που παρουσιάζονται ως κλειστά στο Ε2 θα είναι μη ηλεκτροδοτούμενα, που χρήζουν ολικής ή μερικής ανακαίνισης, ενώ πολλά από αυτά μπορεί να έχουν εγγραφεί δύο, τρεις και τέσσερις φορές, ανάλογα με τους κληρονόμους». «Τα σπίτια αυτά είναι παιδιά της αντιπαροχής της δεκαετίας του ’50, του ’60, του ’70, του ’80, τα οποία ενοικιάζονταν για χρόνια και όταν οι τελευταίοι ενοικιαστές τους έφυγαν, έμειναν ξενοίκιαστα για χρόνια γιατί παραδόθηκαν σε άσχημη κατάσταση, και θέλουν επισκευές και μαζέματα», λέει ο Στράτος Παραδιάς και προσθέτει: «Τα σπίτια αυτά δεν βγαίνουν στην αγορά γιατί οι ιδιοκτήτες τους δεν έχουν τα χρήματα να τα φτιάξουν. Κι αν τα βγάλουν στην κατάσταση που είναι, που κάποιοι το κάνουν, θα έχουν έναν ενοικιαστή που πιθανότατα θα λειτουργήσει με το δόγμα “αφού δεν το σέβεσαι εσύ το σπίτι σου γιατί να το σεβαστώ εγώ”. Ποιος είναι τόσο ανόητος να κρατάει κλειστό το ακίνητό του, ενώ κάθε μήνα αυτό μπορεί να του αποφέρει ένα σταθερό εισόδημα»; Ο δεύτερος βασικός λόγος, αναφέρει ο Στρ. Παραδιάς, είναι ο φόβος για τα «φέσια». «Ο ιδιοκτήτης του οποίου ο τελευταίος ενοικιαστής του άφησε 5, 6 ή και 12 ενοίκια απλήρωτα, όλα τα κοινόχρηστα, τους λογαριασμούς και μια ρευματοκλοπή, αλλά και ζημιές μέσα στο ακίνητο, είναι σίγουρο ότι δύσκολα θα πειστεί να ξαναβγάλει το σπίτι του για ενοικίαση». Οι κόφτες που μειώνουν τις προσδοκίες «Η πρότασή μας ήταν η τριετής φοροαπαλλαγή εισοδήματος για όσα σπίτια ήταν κλειστά από 1/1/2023 και μετά, δηλαδή το πολύ 20 μήνες, και όχι για τρία χρόνια, γιατί αυτό θα αφήσει εκτός του κινήτρου πάμπολλα σπίτια, νεότερης μάλιστα κατασκευής. Αυτό γιατί είναι απαράδεκτα υψηλοί οι φορολογικοί συντελεστές για τα ενοίκια. Για εισόδημα από ενοίκια έως 12.000 ετησίως ο φόρος είναι 15%, από 12.000 και πάνω εκτοξεύεται στο 35% και στο 45% για έσοδα άνω των 35.000 ευρώ. Είναι και ο ΕΝΦΙΑ που από την ίδια τσέπη βγαίνει, είτε το σπίτι είναι νοικιασμένο είτε ξενοίκιαστο», λέει ο Στρ. Παραδιάς. «Βάζουνε» προσθέτει, «και κόφτη στα 120 τ.μ. κύριων χώρων – κάτι που δεν ενοχλεί. Όμως, είναι απαράδεκτη και επιζήμια για τους ενοικιαστές η εξαίρεση των δεκάδων χιλιάδων σπιτιών που ανήκουν σε κάθε είδους νομικά πρόσωπα. Τράπεζες και funds έχουν έναν μεγάλο αριθμό ακινήτων στα χέρια τους και τα κρατούν ξενοίκιαστα μέχρι να βγουν σε πλειστηριασμό. Κι αν η κυβέρνηση επιλέγει να μην εντάξει και αυτά στο κίνητρο της φοροαπαλλαγής, δεν έχει καμιά απολύτως βάσιμη δικαιολογία να εξαιρέσει όσα ανήκουν στα μη κερδοσκοπικά νομικά πρόσωπα. Ιδρύματα, κληροδοτήματα, νοσοκομεία, γηροκομεία, σωματεία, δήμοι και κοινότητες, πανεπιστήμια, έχουν τεράστια ακίνητη περιουσία». Μια παρένθεση για τα σπίτια της βραχυχρόνιας. Οι λεπτομέρειες δεν έχουν ανακοινωθεί, έχει διαρρεύσει όμως το εξής: τριετή φοροαπαλλαγή θα έχουν και τα σπίτια της βραχυχρόνιας μίσθωσης, μόνον αν έχουν συμπληρώσει τριετία σε αυτήν. «Γιατί θα πρέπει να περιμένουν τη συμπλήρωση της τριετίας, που για πολλούς δεν θα συμπληρωθεί ποτέ μέχρι 31.12.2025, αντί να βγουν αύριο πρωί στην αγορά, ανακαινισμένα όπως είναι, να βρει ο κόσμος σπίτι, και μάλιστα ποιοτικό σπίτι;», αναρωτιέται ο Σ. Παραδιάς. «Υπάρχει ένα 30% των ιδιοκτητών της βραχυχρόνιας, που αγόρασε ένα σπίτι σε λάθος μέρος ή για λάθος πρόσωπα. Το ανακαίνισε, το εξόπλισε πλήρως με έπιπλα, στρώματα, σκεύη, το δήλωσε και το έβγαλε στη βραχυχρόνια. Όλα αυτά με αυτοχρηματοδότηση. Αν δει ότι έχει μόνο 2-3 διανυκτερεύσεις τον μήνα, γιατί να μην μπορεί να το διαθέσει σε μακροχρόνια μίσθωση τώρα, σήμερα, αλλά θα πρέπει να περιμένει να περάσει τριετία από τότε που πήρε ΑΜΑ; Χάθηκε εντελώς η λογική;» «Η διεθνής εμπειρία έχει δείξει ότι μόνο κατασταλτικά μέτρα είναι αποτελεσματικά για την αντιμετώπιση της τουριστικοποίησης της κατοικίας μέσω των βραχυχρόνιων μισθώσεων», λέει ο Βασίλης Δελής και προσθέτει: Όλες οι πόλεις βάζουν αυστηρούς κόφτες με σκοπό τον περιορισμό του φαινομένου. Πρέπει η χώρα να σοβαρευτεί και να ακολουθήσει τις διεθνείς πρακτικές. Όποιος θέλει να γίνει ξενοδόχος μπορεί να ανοίξει ξενοδοχείο. Κι άλλη μια παρένθεση για την ενεργειακή αναβάθμιση. Την ώρα που συζητάμε το πώς θα βγουν περισσότερα σπίτια στην αγορά, υπάρχει ο κίνδυνος τα ήδη υπάρχοντα να μειωθούν τα επόμενα χρόνια. «Ήδη η Ε.Ε. έχει νομοθετήσει ότι από τις αρχές της επόμενης δεκαετίας δεν θα μπορεί να βγει στην αγορά σπίτι που θα είναι στις δύο κατώτερες ενεργειακές κλάσεις – δηλαδή όταν φύγει ο ενοικιαστής, δεν θα μπορεί να ξανανοικιαστεί αν δεν αναβαθμιστεί τουλάχιστον κατά δύο κατηγορίες. Αν μέχρι τότε δεν έχει βελτιωθεί ουσιωδώς η σημερινή κατάσταση, οι συνθήκες για τους ενοικιαστές θα γίνουν όχι απλώς ανυπόφορες αλλά δραματικές», σύμφωνα με τον Σ. Παραδιά. Το πρόγραμμα ξεκίνησε τον Απρίλιο του 2024, με ανώτερο κόστος παρεμβάσεων τις 10.000 ευρώ, με το 40% να είναι κρατική επιδότηση και με την προϋπόθεση ότι το σπίτι θα ενοικιαστεί το επόμενο εξάμηνο. Όπως είχε προειδοποιήσει και η ΠΟΜΙΔΑ, το μέτρο είχε ελάχιστη συμμετοχή. Ήταν ελάχιστες οι αιτήσεις που υποβλήθηκαν γιατί οι όροι του θεωρήθηκαν εντελώς ασύμφοροι από τους ενδιαφερόμενους. Πλέον, η κυβέρνηση ανακοίνωσε ριζικό «λίφτινγκ», με το πρόγραμμα Ανακαινίζω – Ενοικιάζω 2, που οι όροι του θα έχουν και αναδρομική ισχύ. Οι λεπτομέρειές του δεν έχουν ακόμη ανακοινωθεί, έχει ειπωθεί, πάντως, ότι θα βελτιωθεί ουσιωδώς, με το κόστος παρεμβάσεων να φτάνει στις 13.000 ευρώ και την κρατική επιδότηση να ανεβαίνει στο 60%. «Το πρόγραμμα αυτό έχει ένα κονδύλι 50 εκατ. ευρώ, αλλά οι πραγματικές ανάγκες της κοινωνίας είναι ασύλληπτες» λέει ο Σ. Παραδιάς. «Όλα αυτά τα προγράμματα έχουν έναν συγκεκριμένο προϋπολογισμό και στην προσπάθειά του να τον διαχειριστεί ο κάθε υπουργός, αναγκάζεται να επινοήσει διάφορους “κόφτες”. Στην πραγματικότητα όμως όλο αυτό είναι από τη φύση του τόσο περιορισμένο, που δεν μπορεί να καλύψει τις γενικότερες ανάγκες, οι οποίες είναι πολύ μεγαλύτερες». «Το ερώτημα» λέει ο Θ. Μπάκας, «είναι αν φτάνουν αυτά τα χρήματα για να κάνεις μια ανακαίνιση, λαμβάνοντας υπόψη και ότι το 24% του ποσού αυτού είναι ΦΠΑ. Η ανακαίνιση έχει συγκεκριμένα χαρακτηριστικά. Υπάρχουν η μερική και η ολική ανακαίνιση. Η μερική ανακαίνιση μπορεί να σημαίνει κουφώματα αλουμινίου, διπλά τζάμια και πόρτα ασφαλείας κατ’ ελάχιστον, άντε να αλλάξεις και τα ντουλάπια της κουζίνας. Η ολική όμως σημαίνει ότι έχω αλλάξει όλο το μπάνιο, όλη την κουζίνα, τα ηλεκτρολογικά, τα υδραυλικά, τα είδη υγιεινής, πλακάκια, διπλά τζάμια, κουφώματα αλουμινίου, πόρτα ασφαλείας και πολλές φορές παρεμβάσεις ενεργειακής αναβάθμισης. Μια ολική ανακαίνιση μπορεί να φτάσει τα 500 ευρώ ανά τ.μ.». «Όσο πιο ανοιχτό θα είναι το μέτρο ως προς τις προδιαγραφές του, τόσα περισσότερα σπίτια θα βγουν στην αγορά. Αν το στραγγαλίσουμε με διάφορους “κόφτες” γύρω γύρω, είναι βέβαιο ότι θα αποτύχει. Θα πρέπει να είναι ελκυστικό, να εξαιρεί όσο γίνεται λιγότερους και όχι όσο γίνεται περισσότερους – πρακτικά όποιος έχει σπίτι άδειο να μπορεί να το βγάλει στην αγορά με ευνοϊκούς όρους. Μόνο έτσι θα έχουμε έναν ικανοποιητικό αριθμό σπιτιών που θα αλλάξουν την όψη της αγοράς» λέει ο Στρ. Παραδιάς. Η Σοφία Φαράντου θέτει μια άλλη παράμετρο του προβλήματος: «Πραγματικά, πιστεύει κανείς ότι κάποιος που είχε το σπίτι του κλειστό για χρόνια, ενώ θα μπορούσε να εισπράττει ενοίκια, θα αποφασίσει να το βγάλει τώρα λόγω της φοροαπαλλαγής; Οι άνθρωποι έχουν τρομοκρατηθεί από τα φέσια και τις καταστροφές, για μια μικρή έκπτωση θα βάλουν στο σπίτι τους έναν άγνωστο Χ, θα παίξουν ρουλέτα; Εννοείται ότι είμαι υπέρ μια καλής συνεργασίας, σοβαρότητας και τιμιότητας μεταξύ του ιδιοκτήτη και του ενοικιαστή, αλλά για να λειτουργήσει το όποιο μέτρο, θα πρέπει το κράτος να μου δώσει κίνητρο και το κίνητρο αυτό πρέπει να είναι η προστασία μου, να γνωρίζω από πριν ποιον βάζω στο σπίτι μου! Για να κάνεις έξωση σε έναν κακοπληρωτή περνούν μήνες ή και χρόνια και στο μεταξύ πληρώνεις εξώδικα, αγωγές, δικαστικούς επιμελητές, μέχρι και τον κλειδαρά κι έχεις και την υποχρέωση αν κάποιος δεν πάρει τα πράγματά του, να τα φυλάξεις κάπου για 6 μήνες. Στο τέλος, δηλαδή, θα πληρώσεις και την αποθήκη». Οι στρατηγικοί κακοπληρωτές Σύμφωνα με τον πρόεδρο της ΠΟΜΙΔΑ, «υπάρχει μια κατηγορία οι οποίοι δεν είναι πραγματικοί ενοικιαστές, αλλά καθ’ έξιν παραβατικά άτομα. Εμφανίζονται ως ενοικιαστές, υπογράφουν οτιδήποτε τους ζητήσει ο ιδιοκτήτης και εγκαθίστανται σε ένα σπίτι με το εξαρχής σχέδιο να μην πληρώσουν απολύτως τίποτα και όσο τραβήξει. Δεν είναι οι άνθρωποι που θα νοικιάσουνε αλλά θα τους βρει στη ζωή τους μια ατυχία και θα έχουν μια καθυστέρηση στις πληρωμές, όπου  ως ιδιοκτήτης οφείλεις να τους συμπαρασταθείς, να δείξεις κατανόηση και υπομονή. Είναι ο τρόπος ζωής τους αυτός, πάνε από σπίτι σε σπίτι, από έξωση σε έξωση. »Δεν είναι ότι δεν έχουν, αλλά ότι δεν θέλουν να πληρώσουν. Δεν είναι πολλοί, είναι περίπου το 5%, αλλά είναι πάρα πολύ δραστήριοι. Ο νόμος λέει ότι άμεσα, με το που θα καθυστερήσει κάποιος το ενοίκιο, μπορεί κανείς να ξεκινήσει τη δικαστική διαδικασία. Στην πραγματικότητα, όμως, με αυτούς τους ανθρώπους οι οποίοι αντιδικούν σφοδρότατα στα δικαστήρια, δεν ξεμπλέκεις αν δεν περάσουν 7-8 μήνες έως και ένας χρόνος. Κάποιοι από αυτούς, μάλιστα, είναι και δικομανείς και επί χρόνια ταλαιπωρούν ιδιοκτήτες στα δικαστήρια, με προπετείς αγωγές αποζημίωσης, ηθικής βλάβης κ.λπ.». Αναφερόμενος στο θέμα της συναλλακτικής ασφάλειας, ο Στρ. Παραδιάς λέει ότι έχει ήδη δημοσιευτεί ο νόμος 4972/2022 που προβλέπει την ίδρυση της Ανεξάρτητης Αρχής Πιστοληπτικής Αξιολόγησης (ΑΑΠΑ), της οποίας πάντως δεν έχει ακόμη συγκροτηθεί το Δ.Σ. και δεν έχει οριστεί ο Πρόεδρος. «Η Ανεξάρτητη αυτή Αρχή θα δημιουργήσει ένα δημόσιου χαρακτήρα αυτόματης αξιολόγησης της πιστοληπτικής ικανότητας και της συναλλακτικής συμπεριφοράς του κάθε πολίτη. Συγκεντρώνοντας στοιχεία της τελευταίας εκάστοτε διετίας από όλες τις βάσεις δεδομένων, από τον Τειρεσία, την ΑΑΔΕ, τον ΕΦΚΑ, τη ΔΕΗ, την ΕΥΔΑΠ και βάσει ειδικών αλγορίθμων (πόσα χρωστάει κανείς, πόσο καιρό τα χρωστάει, σε ποιον τα χρωστάει, έκανε ρύθμιση, την τήρησε τη ρύθμιση;), θα βγαίνει αυτόματα μια βαθμολογία από το 1 έως το 10, την οποία θα μπορεί κάθε ενδιαφερόμενος να ζητήσει ατελώς για τον εαυτό του και να χρησιμοποιήσει σε κάθε συναλλαγή του, μεταξύ των οποίων και στις μισθώσεις. »Αν έρθει κάποιος υποψήφιος ενοικιαστής με πιστοληπτική αξιολόγηση στο 10 ή το 9 και ζητήσει από έναν ιδιοκτήτη να του νοικιάσει το σπίτι του, όχι μόνο θα του το δώσει αμέσως, αλλά και σε πιο καλή τιμή για να μη τον χάσει. Για τους ιδιοκτήτες και τα μέλη της ΠΟΜΙΔΑ θα είναι πολύ σημαντικό να μπορούν να ζητούν από τους υποψήφιους ενοικιαστές την αξιολόγησή τους, γιατί πρέπει να μπει τέρμα στο «ραντεβού στα τυφλά» που γίνεται με τους υποψήφιους ενοικιαστές. Όταν νοικιάζεις ένα σπίτι σού έρχονται δέκα άνθρωποι και δεν ξέρεις ποιον να επιλέξεις, γιατί ο καθένας που θα έρθει μπορεί να σου πει οτιδήποτε για τον εαυτό του, αλήθεια ή ψέμα, χωρίς να μπορείς να τα ξεχωρίσεις, ούτε να ξέρεις τι σε περιμένει». «Δεν έχει ανακοινωθεί τίποτα επισήμως, έχουμε ζητήσει συνάντηση με το υπουργείο Οικονομικών για το θέμα αλλά δεν έχουμε πάρει κάποια απάντηση», λέει ο πρόεδρος του Πανελλήνιου Συλλόγου Ενοικιαστών Ελλάδας, Άγγελος Σκιαδάς. «Πάνω από τη μισή Ελλάδα χρωστάει σε ασφαλιστικούς φορείς, σε τράπεζες. Όλοι αυτοί οι άνθρωποι δεν θα μπορούν να βρουν σπίτι; Θα δημιουργηθεί μια νέα γενιά αστέγων ή οι ιδιοκτήτες θα σου ζητούν 10 ενοίκια μπροστά. Ακόμη και ρυθμισμένα να έχει κανείς τα χρέη του, δεν παύει να φαίνεται ως οφειλέτης. Υπάρχουν πολλά ερωτήματα. Από πού θα παίρνει η πλατφόρμα πληροφορίες για απλήρωτα ενοίκια; Αν απαιτούνται τελεσίδικες δικαστικές αποφάσεις, να το συζητήσουμε, αλλιώς θα είναι καταστροφικό. Κι επίσης, ποιος θα έχει πρόσβαση στην πιστοληπτική ταυτότητα του καθενός; Απ’ όσο γνωρίζω, δεν έχουν καν απευθυνθεί στην Αρχή Προστασίας Προσωπικών Δεδομένων για το αν όλα αυτά είναι συμβατά με όσα ορίζει». Κάθετα αντίθετος και ο Β. Δελής: «Αυτά τα πράγματα δεν έχουν καμία σχέση με την αντιμετώπιση της στεγαστικής κρίσης και του γεγονότος ότι χρειάζεται κάποιος έναν μισθό για να καλύψει το ενοίκιό του ή το δάνειό του – αν καταφέρει και πάρει, δεν υπάρχουν σε καμία πρακτική του εξωτερικού και μάλλον εξυπηρετούν άλλες σκοπιμότητες που είδαν την κρίση ως ευκαιρία. Να γίνει αντιληπτό ότι οι ενοικιαστές είναι εκατομμύρια πλέον (30,5% του πληθυσμού σύμφωνα με την ΕΛΣΤΑΤ), άρα σύμφωνα με το προτεινόμενο μέτρο θα υπάρχει παρακολούθηση ευαίσθητων προσωπικών δεδομένων από ένα κομμάτι του πληθυσμού σε ένα άλλο; Ποιος τα σκέφτεται αυτά, δεν καταλαβαίνω». Κίνητρα και αντικίνητρα «Το θέμα είναι πόσα σπίτια θα βγουν στην αγορά» λέει ο Θ. Μπάκας. «Αν στην Καλλιθέα, για παράδειγμα, μια πιεσμένη περιοχή, βγουν την ίδια περίοδο 100 σπίτια, ναι, θα επηρεάσουν τις τιμές. Αν, όμως, βγουν 5 σπίτια, το μόνο που θα έχουμε θα είναι πέντε ευχαριστημένους ιδιοκτήτες που δεν θα πληρώνουν φόρο». Για να λειτουργήσει το οποιοδήποτε μέτρο, σημειώνει, χρειάζονται κίνητρα αλλά και αντικίνητρα. Η Ισπανία προχώρησε σε παρόμοια μέτρα, αλλά στοχευμένα. Όποιος νοικιάσει το κλειστό σπίτι του σε νέο 18-34 ετών έχει μείωση φορολογίας 70% για 3 χρόνια. Αν το νοικιάσει σε οικογένεια, η μείωση φόρου είναι στο 50%. Αν το σπίτι είναι ανακαινισμένο την τελευταία διετία επίσης 50% μείωση. Αλλά καθιέρωσε και αντικίνητρα: όποιος δεν βγάλει το σπίτι του στην αγορά, χωρίς επαρκή αιτιολογία, π.χ. ότι θέλει να το πουλήσει ή να το βγάλει στη βραχυχρόνια, θα φορολογηθεί παραπάνω. Επειδή, επίσης, μιλάμε για κακοπληρωτές, μην ξεχνάμε και τους καλοπληρωτές. Αυτοί δεν θα πρέπει να επιβραβεύονται; »Μην ξεχνάτε ότι τις μεγάλες αυξήσεις που ζητούνται στα συμβόλαια ανανέωσης, οι καλοπληρωτές τις πληρώνουν – αν ήταν κάποιος κακοπληρωτής, ο ιδιοκτήτης δεν θα συζητούσε ανανέωση του συμβολαίου, τον σταυρό του θα έκανε που θα έφευγε. Ένα παράδειγμα επιβράβευσης, πάλι από την Ισπανία: σε όποιον ιδιοκτήτη ανανεώνει το συμβόλαιό του στον ενοικιαστή του χωρίς αύξηση, το κράτος του κάνει μείωση φόρου 20%. Αν του κάνει αύξηση στο ενοίκιο έως 5%, πάλι θα έχει μείωση φόρου, αλλά κατά 15%. Και με τριετείς ανανεώσεις όλα αυτά, όχι όπως στην Ελλάδα που μετά την αρχική τριετία ο ενοικιαστής, ο καλοπληρωτής όπως είπαμε ενοικιαστής κάθε χρόνο έρχεται αντιμέτωπος με το φάσμα μιας ακόμα αύξησης. Όλα αυτά» προσθέτει, «προϋποθέτουν και την ύπαρξη μιας στεγαστικής πολιτικής την οποία η χώρα μας δεν έχει, ενώ δεν θα πρέπει να ξεχνάμε ότι η αύξηση των αξιών στην ακίνητη περιουσία επιφέρει τεράστια δημοσιονομικά έσοδα από τη φορολόγηση των ενοικίων». «Το κράτος μπορεί να δώσει λύση στο πρόβλημα», καταλήγει ο Σ. Παραδιάς. «Είναι στο χέρι της κυβέρνησης και ιδιαίτερα του υπουργού Οικονομικών, υλοποιώντας την εξαγγελία του πρωθυπουργού, με ελάχιστη δημοσιονομική απώλεια, να πλημμυρίσει την αγορά με ανακαινισμένα σπίτια, αρκεί  να νομοθετήσει θετικά και ελκυστικά για τους ιδιοκτήτες το μέτρο της τριετούς φοροαπαλλαγής από τον φόρο εισοδήματος, χωρίς αχρείαστους “κόφτες”, αποκλεισμούς και εξαιρέσεις, προτάσσοντας την ανάγκη άμεσης επίλυσης ενός κοινωνικού προβλήματος που δεν έχει άλλη καλύτερη λύση». «Ό,τι κίνητρα ή αντικίνητρα και να δοθούν, στο τέλος δεν μπορεί η στεγαστική πολιτική να κρέμεται από το αν κάποιος θέλει ή δύναται να διαθέσει την ιδιοκτησία του στην αγορά» λέει ο Β. Δελής. «Ευτυχώς δεν χρειάζεται να ανακαλύψουμε τον τροχό αλλά οφείλουμε, όπως γίνεται παντού, να δημιουργήσουμε και άλλους πυλώνες για την κάλυψη του αγαθού της κατοικίας. Δηλαδή να κατασκευαστεί απόθεμα δημόσιας ή/και κοινωνικά ελεγχόμενης κατοικίας το οποίο θα προσφέρεται σε προσιτές τιμές. Χρηματοδοτικά εργαλεία υπάρχουν, καλές πρακτικές υπάρχουν, η πολιτική βούληση είναι το ζητούμενο». Πηγή: Eteron – Ινστιτούτο για την Έρευνα και την Κοινωνική Αλλαγή",https://www.athensvoice.gr/images/1074x600/1/jpg/files/2024-10-02/kleista-spitia-tha-anoixoun-me-meiomena-enoikia-kai-pote1.jpg
https://www.athensvoice.gr/epikairotita/politiki-oikonomia/867969/mitsotakis-oi-duo-sun-mia-paremvaseis-tin-auxisi-tou-eisodimatos-kai-tou-frenou-sta-enoikia/,"Κυριάκος Μητσοτάκης: Οι δύο συν μία παρεμβάσεις για την μείωση της φορολογίας, την αύξηση του εισοδήματος και του φρένου στα ενοίκια",2024-09-15,20:21:42,Πολιτικη & Οικονομια,Newsroom,"Mητσοτάκης: Οι δύο συν μία παρεμβάσεις, την αύξηση του εισοδήματος και του φρένου στα ενοίκια",Στόχος η αύξηση της προσφοράς στέγης,"Διπλή στόχευση αλλά με μία κοινή συνισταμένη, είχε το πακέτο μέτρων που ανακοίνωσε το περασμένο Σάββατο στη Θεσσαλονίκη ο πρωθυπουργός Κυριάκος Μητσοτάκης, και εξειδικεύτηκε μέσα στην εβδομάδα από τα συναρμόδια υπουργεία. Η κοινή συνισταμένη αφορά στην προσπάθεια της κυβέρνησης και του Κυριάκου Μητσοτάκη να αυξήσει το διαθέσιμο εισόδημα των πολιτών, ειδικά εκείνων που ανήκουν στην κατηγορία των οικονομικά ευάλωτων και αυτό θα υλοποιηθεί μέσα από δύο άξονες: την αύξηση των εισοδημάτων και τη μείωση των φόρων. Επίσης, μία σημαντική αλλά και ουσιαστική παρέμβαση είναι αυτή στο κομμάτι της στέγης, με στόχο την αύξηση της προσφοράς κατοικίας και κατά συνέπεια, την υποχώρηση των τιμών. Από τη μία δίνονται φορολογικά κίνητρα για να ανοίξουν τα κλειστά διαμερίσματα, τα οποία υπολογίζονται σε 600.000 και από την άλλη μπαίνει φρένο στην επέκταση του Airbnb. Στο Υπουργείο Οικονομικών και στην κυβέρνηση ελπίζουν ότι μέσα από αυτό το πακέτο μέτρων θα καταστεί εφικτή η βελτίωση του επιπέδου ζωής για έναν σημαντικό αριθμό νοικοκυριών που δυσκολεύονται λόγω της οικονομικής κρίσης και της ακρίβειας η οποία επιμένει τα τελευταία χρόνια. Ας δούμε τις παρεμβάσεις της κυβέρνησης: Αύξηση εισοδήματος 1. Αύξηση συντάξεων με βάση τον πληθωρισμό και το ΑΕΠ. Η αύξηση εκτιμάται από 2,2% έως 2,5%. 2. Έκτακτη οικονομική ενίσχυση σε συνταξιούχους με προσωπική διαφορά. Τον Δεκέμβριο θα καταβληθεί ενίσχυση σε περίπου 670.000 συνταξιούχους. 3. Οριζόντια αύξηση των μισθών στο Δημόσιο, ώστε ο εισαγωγικός να μην υπολείπεται του επιπέδου του κατώτατου μισθού. 4. Διεύρυνση του επιδόματος επίτευξης στόχων. 5. Αύξηση του φοιτητικού στεγαστικού επιδόματος για τα περιφερειακά πανεπιστήμια. 6. Αύξηση κατά 20% της αποζημίωσης των νυχτερινών των ένστολων. 7. Κίνητρο προσέλκυσης ιατρών σε προβληματικές και άγονες περιοχές. 8. Μία επιπλέον δόση στους δικαιούχους επιδόματος παιδιού του ΟΠΕΚΑ. 9. Ενίσχυση 200 ευρώ για δικαιούχους επιδομάτων αναπηρίας του e-ΕΦΚΑ. 10. Ενίσχυση 200 ευρώ για δικαιούχους επιδόματος ΑΜΕΑ του ΟΠΕΚΑ. 11. Ενίσχυση 200 ευρώ για τους ανασφάλιστους υπερήλικες. 12. Επιπλέον 50% του μηνιαίου επιδόματος στους δικαιούχους του ελάχιστου εγγυημένου εισοδήματος. Σε όλα τα παραπάνω θα προστεθεί και η αύξηση του κατώτατου μισθού από τον Απρίλιο του 2025, η οποία θα συμπαρασύρει προς τα πάνω επιδόματα και τριετίες. Το ύψος της θα καθοριστεί μέσω της προβλεπόμενης διαδικασίας συζήτησης και συμφωνίας μεταξύ των κοινωνικών εταίρων. Μείωση φορολογίας 1. Μείωση 1% των ασφαλιστικών εισφορών από 1/1/2025. 2. Κατάργηση του τέλους επιτηδεύματος για τους ελεύθερους επαγγελματίες. 3. Μονιμοποίηση της επιστροφής του ΕΦΚ στο αγροτικό πετρέλαιο. 4. Απαλλαγή φόρου εισοδήματος για κενά ακίνητα που θα ενοικιαστούν. 5. Απαλλαγή από ΦΠΑ για νέα κτίρια (επέκταση το 2025). 6. Κατάργηση τέλους σταθερής τηλεφωνίας (5%) για συνδέσεις με οπτική ίνα (≥100 mbps). 7. Απαλλαγή από το φόρο ασφαλίστρου (15%) για συμβόλαια υγείας παιδιών έως 18 ετών. 8. Φοροαπαλλαγή οικειοθελών παροχών επιχειρήσεων υπέρ νέων γονέων. 9. Μείωση ΕΝΦΙΑ κατά 20% για κατοικίες που ασφαλίζονται για φυσικές καταστροφές. 10. Αυτοτελής φορολόγηση εφημεριών ιατρών του ΕΣΥ. 11. Κίνητρα συγχωνεύσεων και εξαγορών. 12. Μείωση φόρων χαρτοσήμου σε μια σειρά από συναλλαγές. Στέγη Εκτός από τη φορολογική ελάφρυνση για εκείνους που θα ανοίξουν κλειστά διαμερίσματα ή θα μετατρέψουν βραχυχρόνιες μισθώσεις σε μακροχρόνιες, έχουν αποφασιστεί και τα εξής: 1. Αναβάθμιση παλαιών κατοικιών: Πρόγραμμα 400 εκατομμυρίων για δάνεια έως 20.000 ευρώ με μηδενικό επιτόκιο, με στόχο την ενεργειακή αναβάθμιση χιλιάδων παλαιών κατοικιών. Απαλλαγή από τον φόρο ενοικίου για 3 χρόνια για τους ιδιοκτήτες που νοικιάζουν κλειστά ακίνητα ή εάν μετατρέψουν μία βραχυχρόνια μίσθωση σε μακροχρόνια. 2. «Κόφτης» στο Airbnb: Απαγόρευση νέων βραχυχρόνιων μισθώσεων στα τρία κεντρικά διαμερίσματα της Αθήνας τουλάχιστον για έναν χρόνο. 3. Νέο τέλος στις πλατφόρμες: Νέο, αυξημένο τέλος στις συμβάσεις μέσω πλατφορμών. 4. «Σπίτι Μου II»: Πρόγραμμα ύψους 2 δισ. ευρώ για την απόκτηση πρώτης κατοικίας από πάνω από 15.000 νέους ή ζευγάρια ηλικίας έως 50 ετών, με επιτόκιο χαμηλότερο από το εμπορικό. 5. Επιτόκια: Πρόγραμμα 400 εκατ. ευρώ για δάνεια έως 20.000 ευρώ με μηδενικό επιτόκιο για ενεργειακή αναβάθμιση παλαιών κατοικιών.",https://www.athensvoice.gr/images/1074x600/1/jpg/files/2024-09-08/mitsotakhs-akriveia.jpg
https://www.athensvoice.gr/epikairotita/ellada/866952/foititiki-stegi-sta-upsi-ta-enoikia/,Πανάκριβή μου φοιτητική στέγη: «Δεν ξέρουμε αν θα καταφέρουμε να ξεκινήσουμε τις σπουδές μας»,2024-09-13,05:40:52,Ελλαδα,Newsroom,"Φοιτητική στέγη: Οι τιμές των ενοικίων μικρών διαμερισμάτων βρίσκονται στα ύψη, φέρνοντας σε αδιέξοδο τους νέους και τις οικογένειές τους",Σε αδιέξοδο οι φοιτητές και οι οικογένειές τους λόγω της στεγαστικής κρίσης,"«Πονοκέφαλο» σε γονείς και φοιτητές προκαλεί για μία ακόμα χρονιά η αναζήτηση φοιτητικής στέγης, για τα παιδιά που πέτυχαν την εισαγωγή τους στα πανεπιστήμια ανά τις πόλεις στην Ελλάδα, με την εύρεση κατοικίας να αποδεικνύεται σε δυσεπίλυτο «γρίφο». Οι ευκαιρίες στην αγορά για φοιτητική στέγη σπανίζουν μετά τη ραγδαία αύξηση των ζητούμενων τιμών μίσθωσης και την αυξανόμενη δυναμική του κλάδου της βραχυχρόνιας μίσθωσης λόγω τουρισμού. Ενδεικτικές του αδιέξόδου για τους φοιτητές είναι οι κινητοποιήσεις που πραγματοποιήθηκαν την Τρίτη (10.9) σε πολλές φοιτητουπόλεις. Φοιτητικοί Σύλλογοι από όλη τη χώρα εξέδωσαν κοινή ανακοίνωση σχετικά με το πρόβλημα της στέγασης, ενώ συντονίζουν τις δράσεις τους. Στην Αθήνα η κινητοποίηση θα πραγματοποιηθεί έξω από το υπουργείο Οικονομικών. Οι φοιτητικοί σύλλογοι τονίζουν πως τα ενοίκια είναι πανάκριβα, στις τουριστικές περιοχές δεν υπάρχουν διαθέσιμα ακίνητα, την ώρα που και οι φοιτητικές εστίες είναι ελάχιστες. «Είμαστε σε αδιέξοδο και δεν ξέρουμε αν θα καταφέρουμε να ξεκινήσουμε τις σπουδές μας», αναφέρουν μεταξύ άλλων και ζητούν την άμεση λήψη μέτρων.   Η φετινή χρονιά, αποτελεί τη δυσκολότερη χρονιά από το σύνολο των προηγούμενων πέντε ετών. Σύμφωνα με την διαθεσιμότητα κατοικιών κατάλληλα για φοιτητές που προκύπτει από ιστοσελίδες ακινήτων, καταγράφεται αύξηση των διαθέσιμων ακινήτων στα υψηλότερα μισθώματα και συρρίκνωση στα οικονομικότερα.   Οι υψηλές τιμές των ενοικίων αποτελεί μια κατάσταση που αποθαρρύνει πολλά παιδιά να δηλώσουν σχολές μακριά από τον μόνιμο τόπο κατοικίας τους. Εν αντιθέσει βασικό κριτήριο επιλογής σχολών αποτελούν περιοχές πλησίον της οικογενειακής κατοικίας. Γεγονός που επιβεβαιώνεται από τα δεδομένα της Eurostat, όπου κατατάσσει την χώρας μας 2η στη λίστα των χωρών της Ε.Ε, που το 72% των νέων της ηλικιακής ομάδας 18-34 ετών διαμένουν στο «παιδικό» τους δωμάτιο, όπως αναφέρει το ρεπορτάζ της ΕΡΤ. Σπανίζει στην πρωτεύουσα η διαθεσιμότητα φοιτητικών κατοικιών με ζητούμενο μίσθωμα έως 300€. Πέρσι ήταν 2,89%, το 2022 στο 10%, ενώ φέτος, σύμφωνα με τα μέχρι τώρα δεδομένα που προκύπτουν από τις αναρτημένες αγγελίες ακινήτων σε ιστοσελίδες, η αναζήτηση φοιτητικής κατοικίας άνω του 1ου ορόφου έως 50τμ με ζητούμενο μίσθωμα έως 300€ στην Αθήνα και ιδιαίτερα στις φοιτητικές περιοχές καταγράφεται μηδενική (0,8%), όπως επισημαίνεται στο ρεπορτάζ της ΕΡΤ. Στο κέντρο της Αθήνας 9 στα 10 διαθέσιμα προς μίσθωση ακίνητα (άνω του 1ου ορόφου έως 50τμ) έχουν ζητούμενο μίσθωμα άνω των 400€/μήνα, εκ των οποίων τα 5 έχουν ζητούμενο μίσθωμα που κυμαίνεται πάνω από 500€. Στα Νότια Προάστια μηδενική είναι η διαθεσιμότητα φοιτητικής στέγης με ζητούμενο μίσθωμα έως 300€ (0,30%). Στα Βόρεια Προάστια, 8/10 ακίνητα έχουν ζητούμενο μίσθωμα άνω των 500€ ενώ στον Πειραιά η κατάσταση είναι ανάλογη με μίσθωμα άνω των 500€ και 600€. Ενδεικτικά σε κεντρικές συνοικίες της Αθήνας, όπως το Κουκάκι καταγράφεται μικρή διαθεσιμότητα κατοικιών έως 35τμ, με το κόστος μίσθωσης να ξεκινά από 620€/μήνα. Στη Νεάπολη και στα Εξάρχεια, οι τιμές «παίζουν» από 400€ έως 690€. Ανάλογη κατάσταση και στο Παγκράτι με το κόστος μίσθωσης κατοικίας έως 35τμ κυμαίνεται από 440€/μήνα έως 650€/μήνα, ενώ για κατοικία 40τμ-50τμ κυμαίνεται από 500€/μήνα έως 920€/μήνα. Στην κορωνίδα της φοιτητικής περιοχής, στου Ζωγράφου το κόστος μίσθωσης κατοικίας έως 35τμ τη φετινή χρονιά κυμαίνεται από 430€/μήνα έως 550€/μήνα, ενώ για κατοικίες έως 50τμ κυμαίνεται από 470€ και φτάνει ως τα 780€, ενώ και στην Κυψέλη οι τιμές είναι ανάλογες. Οι παραπάνω τιμές μίσθωσης, αφορούν ακίνητα πλήρως ανακαινισμένα ή/και νεόδμητα, επιπλωμένα, με το σύνολο των οικοσυσκευών, ενώ στις πλατφόρμες βραχυχρόνιας μίσθωσης για τις παραπάνω περιοχές παρατηρούνται αυξήσεις στον αριθμό ακινήτων σε σχέση με πέρυσι. Το φαινόμενο που ανθίζει λόγω των ενοικίων-φωτιά, είναι η συγκατοίκηση. Τα πλεονεκτήματα είναι προφανή, καθώς εκτός του ότι το κόστος ενοικίασης είναι χαμηλότερο ανά φοιτητή επιμερίζονται και οι υπόλοιπες δαπάνες. Κομβικό ρόλο διαδραματίζει και το φοιτητικό στεγαστικό επίδομα που χορηγείται φέτος. Προϋποθέσεις για την λήψη είναι να είναι κανείς Έλληνας, ή Ελληνίδα υπήκοος, ή πολίτης άλλης χώρας της Ε.Ε. Επίσης, πρέπει να έχει γίνει υποβολή της φορολογικής δήλωσης της προηγούμενης χρονιάς. Όσοι δηλαδή αιτήθηκαν φέτος επίδομα στέγης, όφειλαν να έχουν υποβάλλει και δήλωση για το 2023. Σε περίπτωση έγκρισης όλων των στοιχείων της αίτησης από την αρμόδια Υπηρεσία του Ιδρύματος, συμπεριλαμβανομένων των στοιχείων συγκατοίκησης, καταβάλλεται το ποσό των 2.000 ευρώ. Ειδικά από φέτος όμως, στα παραπάνω προστίθενται άλλα 500 ευρώ, δηλαδή τουλάχιστον 2.000 ευρώ, ή 2.500 ευρώ σε περίπτωση συγκατοίκησης, εφόσον το αίτημα αφορά φοίτηση σε πόλεις εκτός της Αθήνας και της Θεσσαλονίκης.",https://www.athensvoice.gr/images/1074x600/1/jpg/files/2024-09-09/foitikh-stegh-enoikio.jpg
https://www.athensvoice.gr/epikairotita/ellada/827045/auxisi-enoikion-kai-provlima-euresis-spitiou-stin-perifereia/,Τα απλησίαστα ενοίκια και η οδύσσεια εκπαιδευτικών και γιατρών να βρουν σπίτι σε νησί,2024-09-09,11:45:24,Ελλαδα,Τάκης Σκριβάνος,Η αύξηση των ενοικίων και το πρόβλημα δημοσίων υπαλλήλων και φοιτητών να βρουν στέγη στην περιφέρεια,Η πανάκριβη στέγη «αδειάζει» την περιφέρεια από δημοσίους υπαλλήλους και φοιτητές,"Κάθε τόσο ακούμε για τις ελλείψεις γιατρών στα νοσοκομεία της περιφέρειας, αλλά έχουμε σχέδιο: η Πολιτεία δίνει στον πρωτοδιόριστο γιατρό 11,50 ευρώ τον μήνα επίδομα άγονης γραμμής. «Τόσα χρήματα ήταν το επίδομα παραμεθορίου το 1983, όταν έγινε το ΕΣΥ. Μετατρέψανε τις τότε δραχμές σε ευρώ και δίνουν 11,50 στον πρωτοδιόριστο. Που μετά από πολλά χρόνια μπορεί να φτάσει στα 100 ευρώ. Ξεκινάς, δηλαδή, με δύο σουβλάκια στο χέρι και μετά από δεκαετίες μπορεί να κάτσεις στο τραπέζι», λέει ο Κώστας Κατσιγιαννόπουλος, ψυχίατρος και πρόεδρος της Ένωσης Νοσοκομειακών Γιατρών Λήμνου. Με τα ενοίκια, όμως, τι γίνεται; Γιατροί, εκπαιδευτικοί και φοιτητές, λέει, αντιμετωπίζουν μεγάλο πρόβλημα στέγης – δεν βρίσκουν σπίτι να μείνουν. «Για τους γιατρούς είναι χειρότερα τα πράγματα. Η Λήμνος γνωρίζει τουριστική άνθηση τα τελευταία 4-5 χρόνια και πολλοί εκμεταλλεύονται τα σπίτια τους για τουριστικούς λόγους. Τα νοικιάζουν για 9 μήνες τον χρόνο σε δημοσίους υπαλλήλους και τους υπόλοιπους σε τουρίστες. Για τους εκπαιδευτικούς είναι πιο εύκολο, οι γιατροί όμως χρειάζονται σπίτι για μεγάλο χρονικό διάστημα, όχι για 9 μήνες. Βάλτε και ότι γενικά τα διαθέσιμα σπίτια στο νησί είναι λίγα και αντιλαμβάνεστε την κατάσταση». Ο Κ. Κατσιγιαννόπουλος μιλάει για τεράστιο πρόβλημα το οποίο, μαζί με την απόσταση και την επιστημονική μοναξιά, αποτελεί αντικίνητρο για να αποδεχθεί ένας γιατρός τη θέση σε νοσοκομείο σε ένα νησί. Παρένθεση για την επιστημονική μοναξιά. Τι σημαίνει; «Ειδικά στα νησιά, στο σύνολο των ειδικοτήτων υπάρχουν ένας-δύο γιατροί. Πολλές φορές μόνο ένας. Εκτός από τον φόρτο εργασίας, με πολλές εφημερίες, υπάρχει και το άγχος, δεν μπορεί αυτός ο γιατρός να πάρει μια δεύτερη γνώμη, να συζητήσει ένα περιστατικό με έναν συνάδελφό του. Φανταστείτε, δε, πώς θα αισθάνεται ένας αναισθησιολόγος ή ένας χειρουργός, σκεπτόμενος την πιθανότητα να χρειαστεί και ο ίδιος έναν αναισθησιολόγο ή έναν χειρουργό - που δεν θα υπάρχουν». Ο πρώτος μισθός για έναν επιμελητή Β, λέει ο Κ. Κατσιγιαννόπουλος, είναι 1.300 καθαρά (προ φόρων). «Μη σας πω για τη Γαλλία ή τη Γερμανία, στη Ρουμανία ο αντίστοιχος μισθός είναι 2.100 ευρώ. Στην Κύπρο οι μισθοί είναι τετραπλάσιοι και πενταπλάσιοι». «Παλαιότερα», λέει ο γιατρός, «δίνονταν κίνητρα στο πλαίσιο της στεγαστικής πολιτικής. Χορηγούνταν επιδοτήσεις, δηλαδή, σε δημοσίους υπαλλήλους, είτε για να ανεγείρουν είτε για να αγοράσουν σπίτι. Υπήρξαν γιατροί στη Λήμνο που απέκτησαν δικό τους σπίτι βάσει αυτού του κινήτρου, το οποίο όμως από το 2012 έχει καταργηθεί». Φοιτητές, γιατροί, εκπαιδευτικοί αποφεύγουν την Κέρκυρα Για τεράστιο πρόβλημα έλλειψης στέγης στην Κέρκυρα, που τείνει να εξελιχθεί σε «μείζον και δυσάρεστο κοινωνικό φαινόμενο», έκανε λόγο τον Αύγουστο του 2022 ο Δικηγορικός Σύλλογος Κέρκυρας (ΔΣΚ). Το θέμα μάλλον έχει επιδεινωθεί από πέρυσι, με τον πρόεδρο του ΔΣΚ, Ιωάννη Κοντό, να χαρακτηρίζει «αστρονομικά» τα επίπεδα των ενοικίων, κυρίως στις αστικές περιοχές του νησιού. Λέει ότι φοιτητές, γιατροί, εκπαιδευτικοί και δικαστές αποφεύγουν την Κέρκυρα συστηματικά, με αποτέλεσμα να κινδυνεύουν με μαρασμό οι τομείς της υγείας, της δικαιοσύνης και της εκπαίδευσης στο νησί. Σύμφωνα με τον Ι. Κοντό, το πρόβλημα οφείλεται σε αρκετούς παράγοντες, αλλά ο κυριότερος είναι οι βραχυχρόνιες μισθώσεις. «Να ξεκαθαρίσουμε ότι δεν είμαστε εναντίον των βραχυχρόνιων μισθώσεων. Είναι ένα φαινόμενο της εποχής μας που έχει φέρει και αρκετά θετικά, όπως την αναπαλαίωση παλαιών ακινήτων, αλλά και οικονομικά οφέλη για κάποιους. Έχει φέρει, όμως, και φανερές αρνητικές κοινωνικές συνέπειες, το πρόβλημα της έλλειψης στέγης, όχι μόνο για τους ανθρώπους που είπαμε πριν αλλά και για τους ίδιους τους Κερκυραίους. Ξαναλέω, δεν είμαστε εναντίον της βραχυχρόνια μίσθωσης, θα πρέπει όμως αυτή να ρυθμιστεί νομοθετικά και φορολογικά, να υπάρξει μια καταγραφή των ακινήτων αυτών». Εκπαιδευτικοί κοιμούνται στο σχολείο ή στα αυτοκίνητά τους Η Κλαίρη Γραφάκου διορίστηκε πέρυσι καθηγήτρια αγγλικών, σε γυμνάσιο και λύκειο στην Επισκοπή, ένα χωριό λίγο έξω από το Ρέθυμνο. «Οι νεοδιόριστοι ενημερωνόμαστε για τον διορισμό μας στις αρχές Αυγούστου και λίγες ημέρες μετά θα πρέπει να παρουσιαστούμε στη Διεύθυνση, όπου θα μάθουμε και σε πιο σχολείο θα πάμε. Παρουσιάστηκα στις 17 Αυγούστου και, ευτυχώς, ήμουν τυχερή. Μέσα στις 5 ημέρες που έμεινα στο νησί, βρήκα ένα σπίτι, λίγο έξω από το Ρέθυμνο, 50 τ.μ. αντί 380 ευρώ τον μήνα. Τα χρήματα αυτά θεωρούνται μια μάλλον καλή περίπτωση, αφού τα ενοίκια συνήθως ξεκινάνε από 450 ευρώ και στο Ρέθυμνο κι από 550». Η Κ. Γραφάκου, η οποία έχει καταγωγή από τη Σπάρτη αλλά έχει ως βάση της τη Μεσσηνία, όπου εργαζόταν νωρίτερα, είναι μονογονέας και στο σπίτι αυτό μένει με τα 3 παιδιά της. «Το θέμα είναι ότι το σπίτι αυτό είναι το εξοχικό κάποιων ανθρώπων, οι οποίοι επιστρέφουν για δύο μήνες το καλοκαίρι. Έτσι, πρέπει να ετοιμάζω κούτες, να αδειάζω και να κουβαλάω δύο φορές, μία πριν το αδειάσω και άλλη μία όταν επιστρέψω – όλα αυτά με τα παιδιά μαζί. Γενικά, όλη αυτή η συνθήκη δημιουργεί μια κατάσταση που γίνεται πρόχειρη, πολύ περισσότερο όταν πρόκειται για οικογένεια». Στη Διεύθυνση Δευτεροβάθμιας Εκπαίδευσης, λέει, δεν υπήρχε καμία πρόβλεψη, ούτε καν ένας υαλοπίνακας για να βάλει κάποιος μια αγγελία. Μόνο η ΟΛΜΕ Ρεθύμνου είχε κοινοποιήσει μια λίστα ιδιοκτητών που ενοικιάζουν τα σπίτια τους σε εκπαιδευτικούς. «Εκτός από το οικονομικό, υπάρχει και η αξιοπρέπειά μας. Αναγκάστηκα όλο τον χειμώνα να κοιμάμαι σε έναν καναπέ από αφρολέξ, ενώ έχω το σπίτι μου στην Καλαμάτα, που έχω ξοδέψει χρήματα γι’ αυτό». Πλέον, αυτό που περιμένει είναι να κλείσει μια διετία στην Κρήτη, το απαραίτητο διάστημα για να αιτηθεί μετάθεση. Μπαίνω από περιέργεια στον Σπιτόγατο και το πιο φτηνό σπίτι στη Σαντορίνη ενοικιάζεται για 500 ευρώ. Είναι ένα σπίτι 20 τ.μ. και ενοικιάζεται μέχρι τα μέσα Ιουνίου 2024, μετά προφανώς θα δοθεί για τουριστική χρήση. «Γι’ αυτό και οι Κυκλάδες είναι ο νούμερο ένα φόβος των εκπαιδευτικών και οι Κυκλάδες ο τελευταίος νομός στις προτιμήσεις τους, γιατί δεν βρίσκουν σπίτι να μείνουν. Και μη φανταστείτε ότι υπάρχουν απαιτήσεις, μένουν όπου βρουν», λέει ο Γιάννης Μηλιάδης, πρόεδρος του συλλόγου Εκπαιδευτικών Πρωτοβάθμιας Εκπαίδευσης Θήρας και Νήσων. Ο Γ. Μηλιάδης κάνει λόγο για απίστευτες τιμές και υπογραμμίζει ότι αν δεν βρεθεί κάποια λύση «τα νησιά μας θα είναι άδεια από εκπαιδευτικούς, με συνέπειες για τους κατοίκους, τις οικογένειες και τα παιδιά τους». Πέρυσι, λέει, ένας αναπληρωτής αναγκάστηκε να κοιμάται για δύο εβδομάδες στο σχολείο. «Έχουν υπάρξει και περιστατικά συναδέλφων που κοιμούνταν μέσα στο αυτοκίνητο. Έχουμε περιορίσει κάπως το πρόβλημα μέσα από ένα δίκτυο που έχουμε φτιάξει, με λίστες από σπίτια, φιλοξενώντας εμείς οι ίδιοι τους συναδέλφους μας, αλλά όπως καταλαβαίνετε αυτό δεν αρκεί». «Το πρόβλημα άρχισε να φαίνεται από το 2017, ειδικά σε περιοχές με αυξημένη τουριστική ζήτηση, όπως η Μύκονος, η Σαντορίνη, η Κρήτη, όπου υπήρξαν φαινόμενα εκπαιδευτικοί να κοιμούνται ακόμα και σε βάρκες», αναφέρει ο Θανάσης Κικινής, πρόεδρος της Διδασκαλικής Ομοσπονδίας Ελλάδος. «Έκτοτε διογκώθηκε και λόγω της βραχυχρόνιας μίσθωσης. Και να βρει σπίτι ένας εκπαιδευτικός, είναι συνηθισμένο το φαινόμενο να του ζητήσουν να αφήσει το σπίτι από τον Μάιο και να ξαναμπεί τον Οκτώβριο, ενώ μέσα σε αυτό το διάστημα τα σχολεία λειτουργούν». Ο μισθός του αναπληρωτή είναι περίπου 970 ευρώ μικτά και του νεοδιόριστου 1.100 μικτά και «το πρόβλημα θα συνεχίζει να μεγαλώνει, εάν δεν βρεθούν δομικές λύσεις. Ένα επίδομα δεν λύνει κάτι, ίσα-ίσα μπορεί να ανοίξει την όρεξη κάποιων να αυξήσουν περαιτέρω τα ενοίκια. Εμείς έχουμε προτείνει δομικέ λύσεις, δηλαδή να βρεθούν κτίρια που θα μπορούσαν να φιλοξενήσουν εκπαιδευτικούς και άλλους δημόσιους λειτουργούς, για παράδειγμα να ανακαινιστούν για τον σκοπό αυτό παλιά ξενοδοχεία. Σημειώστε ακόμη ότι το πρόβλημα έχει ξεφύγει από τα νησιά και αφορά, πλέον, και τις πόλεις, όπως την Αθήνα. Πριν από 3-4 χρόνια ερχόταν ένας αναπληρωτής κι έβρισκε μια γκαρσονιέρα στην Κυψέλη με 200-250 ευρώ, τώρα θέλει από 400 και πάνω». Είδος πολυτελείας η φοιτητική στέγη στην Αθήνα Για κάποιον ανεξήγητο λόγο όλα τα σπίτια που έχουν κάποια προβλήματα, είναι πολύ μικρά, είναι παλιά, δεν είναι ανακαινισμένα, βρίσκονται σε πολυκατοικίες χωρίς ασανσέρ κ.λπ., αυτοσυστήνονται ως «ιδανικά» για φοιτητές. Μικρό παιδί είναι, σου λέει, θα έχει τα μυαλά του στα μαθήματα και όχι σε τέτοια «μικροπράγματα». Γιατί σε διαφορετική περίπτωση θα πρέπει να πληρώσει ακριβά, μιας και η φράση κλισέ «φωτιά στις οι τιμές», στην περίπτωση της φοιτητικής στέγης, βρίσκει την τέλεια εφαρμογή της. Είναι χαρακτηριστικό ότι οι αυξήσεις στις τιμές των ζητούμενων ενοικίων κυμαίνονται από 12% έως 16% σε σχέση με πέρυσι, ενώ η συσσωρευτική αύξηση από το 2017 έως σήμερα αγγίζει το 55%-60% στην Αθήνα, σύμφωνα με την ανάλυση του Δικτύου E – Real Estates, όπως λέει στην ATHENS VOICE ο πρόεδρος του Δικτύου, Θεμιστοκλής Μπάκας.",https://www.athensvoice.gr/images/1074x600/1/jpg/files/2023-12-05/santorini.jpg
https://www.athensvoice.gr/epikairotita/politiki-oikonomia/866477/akinita-trietis-apallagi-apo-ton-foro-sta-enoikia/,Τριετής απαλλαγή από τον φόρο στα ενοίκια για να ανοίξουν 200.000 ακίνητα,2024-09-06,10:16:44,Πολιτικη & Οικονομια,Newsroom,Ακίνητα: Τριετής απαλλαγή από τον φόρο στα ενοίκια - Με στόχο να μπουν ξανά στην αγορά για μακροχρόνια μίσθωση,Με στόχο να μπουν ξανά στην αγορά για μακροχρόνια μίσθωση,"Την τριετή φορολογική απαλλαγή των ποσών που προκύπτουν από το ενοίκιο σε κλειστά ακίνητα αλλά και σε αυτά που θα μεταπηδήσουν από τη βραχυχρόνια στη μακροχρόνια μίσθωση αναμένεται να ανακοινώσει ο πρωθυπουργός, Κυριάκος Μητσοτάκης από το βήμα της 88ης ΔΕΘ, σε μια προσπάθεια να δοθεί λύση στην στεγαστική κρίση που έχει αρχίσει να διαμορφώνεται. Σύμφωνα με ρεπορτάζ της Καθημερινής η μεταβατική αυτή παρέμβαση αναμένεται να οδηγήσει στο άνοιγμα δεκάδων χιλιάδων ακινήτων και συνδυαστικά με τα υπόλοιπα μέτρα («Ανακαινίζω – Νοικιάζω» και «Σπίτι μου 2») θα οδηγήσει και στη μείωση των τιμών που σήμερα βρίσκονται σε ιδιαίτερα υψηλά επίπεδα. Σύμφωνα με το σχέδιο: 1. Απαλλάσσονται από τον φόρο εισοδήματος για τρία χρόνια όσοι ανοίξουν και μισθώσουν (μακροχρόνια μίσθωση) τα ακίνητά τους για τρία έτη. Απαραίτητη προϋπόθεση, τα ακίνητα να ήταν κλειστά από το 2023 μέχρι και σήμερα. Τα στοιχεία θα αντληθούν από τα έντυπα Ε2 και Ε1 των φορολογικών δηλώσεων προκειμένου να εντοπισθεί ο αριθμός των δικαιούχων. Το μέτρο θα ισχύσει για τα φυσικά πρόσωπα, ωστόσο δεν αποκλείεται να επεκταθεί και σε νομικά πρόσωπα που διατηρούν κλειστά χιλιάδες ακίνητα. 2. Οσοι εγκαταλείψουν τη βραχυχρόνια και επιλέξουν τη μακροχρόνια μίσθωση θα έχουν επίσης απαλλαγή από τον φόρο εισοδήματος για τρία χρόνια με την προϋπόθεση ότι το ακίνητο θα εκμισθωθεί ως κύρια κατοικία για τουλάχιστον μία τριετία. Οσον αφορά τα κλειστά διαμερίσματα, σύμφωνα με τα στοιχεία του υπουργείου Οικονομικών, περίπου 650.000-700.000 σε όλη τη χώρα είναι κενά, δηλαδή δεν χρησιμοποιούνται. Από αυτά, υπολογίζεται ότι περίπου 150.000 βρίσκονται στην Αττική και στη Θεσσαλονίκη.",https://www.athensvoice.gr/images/1074x600/jpg/files/2024-09-06/akinita_enoikia.jpg
https://www.athensvoice.gr/epikairotita/ellada/865110/rodos-daskalos-koimatai-sto-ih-den-vriskei-spiti-me-prosito-enoikio/,Δάσκαλος στη Ρόδο κοιμάται στο αυτοκίνητο επειδή δεν βρίσκει σπίτι με προσιτό ενοίκιο,2024-08-28,06:41:08,Ελλαδα,Newsroom,"Ρόδος: Δάσκαλος κοιμάται στο ΙΧ, δεν βρίσκει σπίτι με προσιτό ενοίκιο - Η ανάρτηση του εκπαιδευτικού","«Αδυνατώ να δίνω τόσα λεφτά», υποστηρίζει ο εκπαιδευτικός","Δάσκαλος σε σχολείο της Ρόδου κοιμάται στο αυτοκίνητο, καθώς αδυνατεί να νοικιάσει σπίτι, αφού δεν μπορεί να ανταποκριθεί στην πληρωμή των υψηλών ενοικίων που υπάρχουν στο νησί. Σύμφωνα με τη rodiaki.gr, σε ανάρτησή του ο δάσκαλος σχολείου της Νότιας Ρόδου αναφέρει: «Είμαι δάσκαλος του Δημοτικού Γενναδίου από πέρυσι αλλά και φέτος, αναζητώ γκαρσονιέρα για ενοικίαση στο Γεννάδι μέχρι 300 ευρώ τον μήνα. Είναι ντροπή να κοιμάμαι στο αυτοκίνητο διότι μου ζητάνε 400 ευρώ για ένα στούντιο και αδυνατώ να δίνω τόσα λεφτά για ένα σπίτι». Σε δηλώσεις του στη «Ροδιακή» το αιρετό μέλος του ΠΥΣΠΕ Δωδεκανήσου, Γιώργος Γκουτζιαμάνης, σημείωσε ότι το πρόβλημα είναι ιδιαίτερα οξυμένο και εφέτος και υποστήριξε ότι καμία λύση δεν έχει δοθεί, έτσι ώστε οι εκπαιδευτικοί που διορίζονται και υπηρετούν στα νησιά μας, να μπορούν να βρίσκουν σπίτια για να διαμένουν, με ενοίκιο τέτοιο που να αντέχουν στα οικονομικά τους δεδομένα. «Δεν μπορεί ένας νεοδιόριστος εκπαιδευτικός να παίρνει μισθό της τάξης των 750 – 800 ευρώ και να καλείται να πληρώσει ενοίκιο σε ένα αξιοπρεπές κατάλυμα, της τάξης των 500 και 600 ευρώ στην καλύτερη περίπτωση! Δεν μπορεί να αντέξει κανένας άνθρωπος τέτοια δυσβάσταχτα έξοδα. Έχουμε καλέσει την πολιτεία πάρα πολλές φορές τα τελευταία 15 – 20 χρόνια για να σταθεί στο ύψος των περιστάσεων και να μπορέσει να στηρίξει (με έργα και όχι με λόγια και υποσχέσεις) τους συναδέλφους μας αυτούς. Μέχρι σήμερα δεν είδαμε δυστυχώς κάτι τέτοιο». Ο κ. Γκουτζιαμάνης υποστηρίζει ότι στο νησί της Κω είναι ακόμα χειρότερα αφού εκεί, η δυσχέρεια εύρεσης καταλυμάτων σε χαμηλές τιμές, είναι μεγαλύτερη. Για τον λόγο αυτό, σε ανακοίνωσή της η Β’ ΕΛΜΕ Δωδεκανήσου, σημείωνε πριν από μερικές μέρες: «Αυτές τις μέρες ανακοινώθηκαν κάποιοι μόνιμοι διορισμοί εκπαιδευτικών στην Ειδική Αγωγή. Θα ακολουθήσουν οι διορισμοί των εκπαιδευτικών στη Γενική Εκπαίδευση και σε επόμενο χρόνο οι διορισμοί των αναπληρωτών. Δεκάδες συνάδελφοι και συναδέλφισσες θα βρεθούν και στην περιοχή μας. Τους καλωσορίζουμε θερμά. Το Δ.Σ. της Β΄ΕΛΜΕ Δωδεκανήσου θα βρίσκεται δίπλα τους σε κάθε πρόβλημα που θα αντιμετωπίζουν. Ήδη, διαφαίνεται, ότι και φέτος θα υπάρχει με ιδιαίτερη όξυνση το πρόβλημα της εξεύρεσης στέγης, ιδιαίτερα στα νησιά με υψηλή τουριστική ανάπτυξη. Η επέκταση της τουριστικής περιόδου και η ραγδαία εξάπλωση των βραχυχρόνιων μισθώσεων, σε συνδυασμό με τους χαμηλούς μισθούς των εκπαιδευτικών, επιδεινώνουν το πρόβλημα: έλλειψη διαμερισμάτων προς ενοικίαση, πανάκριβα ενοίκια, μισθώσεις που ξεκινούν μετά τον Σεπτέμβρη και λήγουν τέλος Ιουνίου, αναγκαστική διαμονή των εκπαιδευτικών στα ξενοδοχεία για αρκετό διάστημα με το ανάλογο δυσβάσταχτο κόστος. Η Β΄ΕΛΜΕ Δωδεκανήσου, όλα αυτά τα χρόνια έχει ανοικτό μέτωπο απέναντι σε αυτό το πρόβλημα. Αναδεικνύει το πρόβλημα σε όλα τα επίπεδα με κινητοποιήσεις, παρεμβάσεις, προτάσεις. Τονίζει, ότι αυτό το πρόβλημα έχει σοβαρές επιπτώσεις όχι μόνο στους εκπαιδευτικούς αλλά και στη λειτουργία των σχολείων. Είναι υποχρέωση του κράτους, των δήμων και της περιφέρειας να δώσουν τώρα λύση. Δεν μπορεί να λειτουργήσουν τα σχολεία με άστεγους εκπαιδευτικούς.
Συνεχίζουμε τον αγώνα μας και επικαιροποιούμε τα αιτήματά μας, στην προσπάθεια να ανακουφίσουμε τους συναδέλφους μας, σχετικά με τη στέγαση. ΑΠΑΙΤΟΥΜΕ: - Να εξασφαλιστεί άμεσα η ένταξη όλων των συναδέλφων αναπληρωτών και νεοδιόριστων σε προγράμματα που θα εξασφαλίζουν δωρεάν στέγαση σε ξενοδοχεία ή σπίτια, το πρώτο διάστημα της προσέλευσής τους, μέχρι να τακτοποιηθεί οριστικά η στέγασή τους. Να μισθωθούν ξενοδοχεία τα οποία είναι κλειστά, για τη στέγαση των εκπαιδευτικών. Το ίδιο μπορεί να γίνει με δωμάτια ή πτέρυγες ξενοδοχείων που λειτουργούν. - Σίτιση όλων των αναπληρωτών και νεοδιόριστων εκπαιδευτικών στη λέσχη αξιωματικών. - Επίδομα στέγασης σε όλους τους αναπληρωτές και νεοδιόριστους που υπηρετούν μακριά από τα σπίτια τους.
Ειδικά, οι μικροί δήμοι της περιοχής μας να λάβουν άμεσα μέτρα για τη στέγαση των εκπαιδευτικών, εφαρμόζοντας τον νόμο 4483/2017, άρθρο 32, το οποίο αφορά τη στέγαση και τη σίτιση των δημοσίων υπαλλήλων, σε ορεινούς και νησιωτικούς δήμους της χώρας κάτω των 18.000 κατοίκων. Ο δήμος Κω και το Επαρχείο Κω-Νισύρου όπου το πρόβλημα έχει ιδιαίτερη οξύτητα, να λάβουν ανάλογες αποφάσεις, για τη στέγαση των εκπαιδευτικών. Οι δημοτικές αρχές να απαιτήσουν από την πολιτεία τα χρήματα που είναι αναγκαία, για την ενοικίαση κτηρίων, με σκοπό τη στέγαση των εκπαιδευτικών.
Καλούμε το ΥΠΑΙΘΑ και τη ΔΔΕ Δωδεκανήσου, να διευκολύνουν τους συναδέλφους στην ανάληψη υπηρεσίας, ώστε αυτή να γίνει στα σχολεία που θα υπηρετήσουν και να μη χρειαστεί να μεταβούν στη Ρόδο». Πηγή: rodiaki.gr",https://www.athensvoice.gr/images/1074x600/jpg/files/2024-08-28/rodos_daskalos_den_vriskei_spiti_logo_mi_prositou_enoikiou.jpg
https://www.athensvoice.gr/epikairotita/ellada/864103/foititiko-spiti-sumvoules-prin-tin-enoikiasi-katoikias/,Πώς να βρω φοιτητικό σπίτι: Συμβουλές σε φοιτητές και γονείς πριν την ενοικίαση,2024-08-19,10:05:27,Ελλαδα,Newsroom,Φοιτητικό σπίτι: Συμβουλές σε φοιτητές και γονείς πριν την ενοικίαση - Τι πρέπει να προσέξετε πριν βρείτε κατοικία -  Συμβουλές από το ΚΕΠΚΑ,Τι πρέπει να προσέξετε πριν βρείτε κατοικία -  Συμβουλές από το ΚΕΠΚΑ,"Τον… Γολγοθά της αναζήτησης φοιτητικού σπιτιού για τα παιδιά τους καλούνται να ανέβουν χιλιάδες γονείς σε μία περίοδο κατά την οποία οι τιμές στα ενοίκια έχουν εκτιναχθεί σε πρωτόγνωρα επίπεδα. Για τον λόγο αυτό το Κέντρο Προστασίας Καταναλωτών (ΚΕΠΚΑ) προσφέρει μερικές χρήσιμες συμβουλές για φοιτητές και γονείς αναφορικά με την αναζήτηση φοιτητικού σπιτιού. Για την εύρεση κατοικίας υπάρχουν σε κάθε πόλη μεσιτικά γραφεία, αγγελίες, ιστοσελίδες, ενοικιαστήρια, ανακοινώσεις κλπ. Καλό θα ήταν να ξεκινήσουμε από τις τοπικές εφημερίδες, να αξιολογήσουμε τις μικρές αγγελίες που υπάρχουν στους ειδικούς πίνακες ανακοινώσεων των σχολών, να επισκεφτούμε μεσιτικά γραφεία, να κάνουμε μια βόλτα στην πόλη. Σχετικά με τον οικιακό εξοπλισμό, ας φροντίσουμε να ενημερωθούμε για τα πακέτα προσφορών, που διάφορα καταστήματα ηλεκτρικών ειδών διαμορφώνουν, ειδικά για φοιτητές. Οι προσφορές αυτές συμπεριλαμβάνουν όχι μόνο χαμηλότερες τιμές, αλλά και διάφορες ευκολίες πληρωμής, για παράδειγμα πολλές άτοκες δόσεις. Επιπλέον, σε κάθε φοιτητούπολη υπάρχουν καταστήματα επίπλων, που απευθύνονται, κυρίως, σε φοιτητές. Σε αυτά, μπορούμε να βρούμε έπιπλα καλής ποιότητας, που καλύπτουν τις ανάγκες ενός φοιτητή, σε χαμηλές τιμές. Τ α καταστήματα αυτά, συνήθως, αναλαμβάνουν και τη μεταφορά των επίπλων στο φοιτητικό σπίτι. Για ακόμη πιο συμφέρουσες τιμές επίπλων και ηλεκτρικών συσκευών, μπορούμε να προτιμήσουμε να αγοράσούμε τα απαραίτητα, μέσω φοιτητικών αγγελιών. Πολλοί φοιτητές, στο τέλος των σπουδών τους, πωλούν τις ηλεκτρικές συσκευές ή τα έπιπλά τους, αφού πλέον δεν τα χρειάζονται. Καλό είναι, σ' αυτή την περίπτωση, να ζητήσουμε να εξετάσουμε τα αντικείμενα, που σκοπεύουμε να αγοράσουμε, για να βεβαιωθούμε ότι βρίσκονται σε καλή κατάσταση και λειτουργούν σωστά. αυτό ρωτούμε ποια είναι η αμοιβή του και καταβάλουμε την αμοιβή μόνο αν ενοικιάσουμε το σπίτι που μας πρότεινε. Επομένως, πληρώνουμε αφού υπογράψουμε το συμβόλαιο με τον ιδιοκτήτη. Τα σπίτια τα επισκεπτόμαστε και τα ελέγχουμε, ημέρα. Πριν αποφασίσουμε να υπογράψουμε συμβόλαιο, ενημερωνόμαστε για τα κοινόχρηστα, τους λογαριασμούς του σπιτιού και όλα τα έξοδα που θα επιβαρύνουν το σπίτι πέραν του ενοικίου. ",https://www.athensvoice.gr/images/1074x600/jpg/files/2024-08-19/foitiko_spiti_simvoyles_enoikiasi.jpg
https://www.athensvoice.gr/epikairotita/athlitismos/862499/olubiakoi-agones-o-idrutis-tou-reddit-plironei-to-noiki-amerikanidas-diskovolou/,Ολυμπιακοί Αγώνες: Αμερικανίδα δισκοβόλος έκανε έκκληση για το νοίκι και ανταποκρίθηκε ο ιδρυτής του Reddit,2024-08-02,15:53:44,Αθλητισμος,Newsroom,Ολυμπιακοί Αγώνες: Ο ιδρυτής του Reddit πληρώνει το νοίκι Αμερικανίδας δισκοβόλου,Στο ποσό θα συμβάλλει και ο ράπερ Flavor Flav,"Η Αμερικανίδα δισκοβόλος Βερόνικα Φρέιλι μπορεί να επικεντρωθεί στους Ολυμπιακούς Αγώνες του Παρισιού τώρα που πληρώθηκε το νοίκι της, αφού η δημόσια έκκλησή της για οικονομική βοήθεια οδήγησε στη διάσωσή της από δύο ανέλπιστες πηγές. Ο αστέρας της χιπ-χοπ Flavor Flav και ο Αλέξις Οχανιάν, συνιδρυτής του Reddit και σύζυγος της σπουδαίας τενίστριας Σερένα Γουίλιαμς, μοιράστηκαν το κόστος του ενοικίου της Φρέιλι μετά τη δημόσια οικονομική έκκλησή της εν μέσω Ολυμπιακών Αγώνων. «Αγωνίζομαι στους Ολυμπιακούς Αγώνες ΑΥΡΙΟ και δεν μπορώ να πληρώσω, ενώ πληρώνουν τους ποδοσφαιριστές (που δεν έχουν κερδίσει τίποτα) αρκετά για να αγοράσουν καινούργια αυτοκίνητα και σπίτια», έγραψε η Φρέιλι στο X την Πέμπτη. Ο 65χρονος Flav, ο οποίος είναι επίσης χορηγός της γυναικείας ομάδας πόλο των ΗΠΑ, έσπευσε να απαντήσει, γράφοντας «I gotchu. Στείλε μου μήνυμα και θα στείλω την πληρωμή ΣΗΜΕΡΑ, ώστε να μην χρειάζεται να ανησυχείς ΑΥΡΙΟ». Ο Οχανιάν συμμετείχε λιγότερο από 10 λεπτά αργότερα. «Έλα τώρα! Θα το μοιραστώ με τον @flavorflav», έγραψε. Δημοσίευσε ένα τρίτο tweet με ένα στιγμιότυπο οθόνης μιας μεταφοράς χρημάτων ύψους 7.760 δολαρίων στην Φρέιλι. Ο Οχανιάν υπόσχεται επίσης να πληρώσει 60.000 δολάρια σε οποιαδήποτε από τις 36 αθλήτριες που θα συμμετάσχουν στον αγώνα στίβου Athlos NYC στις 26 Σεπτεμβρίου, αν κερδίσουν χρυσό μετάλλιο στους Ολυμπιακούς Αγώνες του Παρισιού. Αυτό είναι επιπλέον των 60.000 δολαρίων που θα λάβουν αν κερδίσουν τον αγώνα.",https://www.athensvoice.gr/images/1074x600/1/jpg/files/2024-08-02/untitled_design_-_2024-08-02t185027_667.jpg
https://www.athensvoice.gr/epikairotita/politiki-oikonomia/860891/foititiki-stegi-oi-times-ton-enoikion-se-athina-thessaloniki-kai-patra/,Πόσο θα κοστίσει φέτος η φοιτητική στέγη - Οι τιμές σε Αθήνα και Θεσσαλονίκη,2024-07-24,08:21:00,Πολιτικη & Οικονομια,Newsroom,"Φοιτητική στέγη: Οι τιμές των ενοικίων σε Αθήνα, Θεσσαλονίκη και Πάτρα - Δύσκολο να βρεθεί σπίτι με κάτω από 300 ευρώ",Δύσκολο να βρεθεί σπίτι με κάτω από 300 ευρώ,"Οι Βάσεις 2024 ανακοινώνονται σε λίγες ημέρες και ήδη γονείς και υποψήφιοι φοιτητές κάνουν έρευνα για τη φοιτητική στέγη και τα σπίτια που υπάρχουν προς ενοικίαση στις περιοχές όπου βρίσκονται οι σχολές που εκτιμούν ότι θα εισαχθούν. Στην Αθήνα, τη Θεσσαλονίκη και άλλες μεγάλες πόλεις φαίνεται ότι για ακόμη μία χρονιά η εύρεση φοιτητικής στέγης δεν θα είναι μία εύκολη υπόθεση. O Θεμιστοκλής Μπάκας, Πρόεδρος Πανελλαδικού Δικτύου E-Real Estates, δίνει τα πρώτα στοιχεία για το πού θα κινηθούν οι τιμές φέτος στη φοιτητική στέγη. Σύμφωνα με ρεπορτάζ του Mega στην Αττική και σε περιοχές που παλαιότερα θεωρούνταν φοιτητοπεριοχές, όπως ο Νέος Κόσμος, το Κουκάκι, του Ζωγράφου και η Κυψέλη, καταγράφονται αυξήσεις στις τιμές της φοιτητικής στέγης. Συγκεκριμένα, οι τιμές κυμαίνονται: Την ίδια ώρα, οι τιμές στην Πάτρα έχουν ως εξής: Κέντρο πόλης, Ψηλά Αλώνια: έως 25 τ.μ. 270€/ μήνα
 50 – 60 τ.μ. 600 € / μήνα
 Συνοικίες (Ζαρουχλέικα, Ψαροφάι)
 40 – 50 τ.μ., από 300€ έως 400€/ μήνα Στα Χανιά της Κρήτης οι τιμές για τα φοιτητικά σπίτια διαμορφώνονται ως εξής: 45 τ.μ. 650 €/ μήνα
 50 – 60 τ.μ. έως 850€ /μήνα Στη Θεσσαλονίκη: 30 – 45 τ.μ., από 300 – 600 €/μήνα 50 -60 τ.μ., από 450 – 750 €/μήνα Αξίζει να σημειωθεί ότι δεν είναι μόνο το ενοίκιο στα έξοδα ενός φοιτητή. Μηνιαία οι φοιτητές καλούνται να πληρώσουν: Σύνολο: 825 – 1.100€ Σύμφωνα με τα μέχρι τώρα δεδομένα από τις αναρτημένες αγγελίες ακινήτων σε ιστοσελίδες, η αναζήτηση φοιτητικής κατοικίας άνω του 1ου ορόφου έως 50τμ με ζητούμενο μίσθωμα έως 300€ στην Αθήνα και ιδιαίτερα στις φοιτητικές περιοχές καταγράφεται μηδενική (0,8%). Στις περιοχές του κέντρου των Αθηνών, 9 στα 10 διαθέσιμα προς μίσθωση ακίνητα (άνω του 1ου ορόφου έως 50τμ) έχουν ζητούμενο μίσθωμα άνω των 400€/μήνα, εκ των οποίων τα 5 έχουν ζητούμενο μίσθωμα που κυμαίνεται πάνω από 500€. Στη Θεσσαλονίκη, η διαθεσιμότητα κατοικιών κατάλληλα για φοιτητές άνω του 1ου ορόφου έως 50τμ με ζητούμενο μίσθωμα έως 300€, αποτελούν μόλις το 8,92% (11,31 το 2023, 12,6% το 2022) επί του συνόλου των διαθέσιμων κατοικιών άνω του 1ου ορόφου έως 50τμ. Για την εύρεση κατοικίας υπάρχουν σε κάθε πόλη μεσιτικά γραφεία, αγγελίες, ιστοσελίδες, ενοικιαστήρια, ανακοινώσεις κλπ. Καλό θα ήταν να ξεκινήσουμε από τις τοπικές εφημερίδες, να αξιολογήσουμε τις μικρές αγγελίες που υπάρχουν στους ειδικούς πίνακες ανακοινώσεων των σχολών, να επισκεφτούμε μεσιτικά γραφεία, να κάνουμε μια βόλτα στην πόλη. Σε κάθε περίπτωση, όμως, ψάχνοντας για σπίτι πρέπει να γνωρίζουμε: Πρέπει να γνωρίζουμε: Αφού συμφωνήσουμε, υπογράφουμε, πάντοτε γραπτό μισθωτήριο συμβόλαιο για το οποίο εντός μήνα ο εκμισθωτής το καταχωρεί στην εφορία και πρέπει να το αποδεχτούμε. Σε καμία περίπτωση δεν αποδεχόμαστε προτάσεις για αποδείξεις ενοικίου ή συμφωνητικά για ποσά διαφορετικά των πραγματικών. Γινόμαστε συνένοχοι σε φοροδιαφυγή του ιδιοκτήτη. Προσοχή! Από 01.01.2008, το χαρτόσημο έχει καταργηθεί, για τις κατοικίες.",https://www.athensvoice.gr/images/1074x600/jpg/files/2024-07-24/foititiki_stegi_times_spition_athina_thessaloniki_patra.jpg
https://www.athensvoice.gr/epikairotita/politiki-oikonomia/859310/therines-ekptoseis-anoikta-simera-kuriaki-ta-katastimata/,Θερινές εκπτώσεις: Ανοικτά σήμερα τα καταστήματα - Το ωράριο λειτουργίας,2024-07-14,06:41:00,Πολιτικη & Οικονομια,Newsroom,Θερινές εκπτώσεις 2024: Ανοικτά την Κυριακή τα μαγαζιά - Οι πληθωριστικές πιέζεις επηρεάζουν την καταναλωτική συμπεριφορά.,Αυξημένοι έλεγχοι στην αγορά - Τι πρέπει να προσέξουν οι καταναλωτές,"Ανοικτά θα είναι σήμερα Κυριακή τα καταστήματα στο πλαίσιο των θερινών εκπτώσεων και οι έμποροι προσπαθούν να προσελκύσουν όσο το δυνατόν περισσότερους καταναλωτές, εν μέσω υψηλών θερμοκρασιών και καλοκαιρινών διακοπών, με σημαντικές εκπτώσεις τιμών. Τα καταστήματα έχουν τη δυνατότητα να παραμείνουν προαιρετικά ανοιχτά σήμερα, καθώς είναι η πρώτη Κυριακή μετά την έναρξη των θερινών εκπτώσεων, τηρώντας το προτεινόμενο ωράριο λειτουργίας που είναι 11:00 με 18:00 για τα καταστήματα και 11:00 με 20:00 για τα πολυκαταστήματα, μεγάλα καταστήματα και εμπορικά κέντρα. Σύμφωνα με τις εκτιμήσεις, στόχος του λιανικού εμπορίου για το φετινό καλοκαίρι είναι ο συνολικός τζίρος Ιουλίου και Αυγούστου να κινηθεί πάνω από τον περσινό πήχη των 7 δισ. ευρώ, ενώ στόχος του υπουργείου Ανάπτυξης είναι, γενικότερα, η εύρυθμη λειτουργία της αγοράς και η προστασίας του καταναλωτή. Για τον λόγο αυτό έχει δοθεί ήδη η εντολή να ενταθούν οι έλεγχοι και όπως έχει δηλώσει ο αρμόδιος υπουργός Τάκης Θεοδωρικάκος: «Ο ενημερωμένος καταναλωτής έχει δύναμη. Μπορεί να συγκρίνει τις τιμές και να αγοράζει προϊόντα από εκεί που τον συμφέρει. Μόνο έτσι δουλεύει ο ανταγωνισμός και πετυχαίνουμε να πέφτουν οι τιμές…και θέλω όλοι να γνωρίζουν ότι παραπλανητικές εκπτώσεις, προφανώς και δεν μπορούν να γίνονται αποδεκτές. Υπάρχει ηλεκτρονικός έλεγχος μέσω πλατφόρμας που λειτουργεί σε συνεργασία με την Ε.Ε. για προϊόντα που διατίθενται  μέσω e-shops, αλλά και οι έλεγχοι της ΔΙΜΕΑ αυτές τις ημέρες και τις εβδομάδες, που θα ενταθούν. Τα δε πρόστιμα σε αυτές τις περιπτώσεις είναι πολύ βαριά και φτάνουν και τα 3 εκατ. ευρώ σε περιπτώσεις υποτροπής». Γενικότερα, πάντως, η πολιτική ηγεσία του υπουργείου Ανάπτυξης, στο πλαίσιο της αλλαγής του παραγωγικού μοντέλου της οικονομίας μας, δίνει μεγάλη σημασία στην καλή λειτουργία του ανταγωνισμού. Σημειώνεται ότι ο κ. Θεοδωρικάκος, αναφορικά με τα θέματα της αγοράς και των τιμών, έχει επισημάνει ότι «το υπουργείο Ανάπτυξης σχετίζεται κυρίως με την αντιμετώπιση του πληθωρισμού τροφίμων και ειδών βασικής διαβίωσης. Δεν ανήκουν στο υπουργείο Ανάπτυξης, οι τιμές της ενέργειας που είναι ένα πολύ σοβαρό κομμάτι που αφορά το κόστος ζωής, δεν ανήκουν στο υπουργείο Ανάπτυξης οι τιμές των εισιτηρίων των πλοίων όπως και μια άλλη σειρά θεμάτων- γενικά η ενίσχυση του διαθέσιμου εισοδήματος των πολιτών είναι θέμα συνολικής πολιτικής». Σε αυτό το πλαίσιο λοιπόν, το υπουργείο Ανάπτυξης ενισχύει την λειτουργία των δυο ανεξάρτητων αρχών που εποπτεύει. Την Επιτροπή Ανταγωνισμού και τον Συνήγορο του Καταναλωτή, ενώ στόχος είναι να δυναμώσει και ο ρόλος των οργανώσεων των καταναλωτών στην αγορά. Υπενθυμίζεται ότι αποτελεί διαχρονική πρόκληση ο έλεγχος της καλής λειτουργίας των αγορών ώστε να μην δημιουργούνται συνθήκες ολιγοπωλιακής διάρθρωσης και στη σημερινή συγκυρία ο πληθωρισμός ξαναβάζει το θέμα αυτό στο τραπέζι οπότε το υπουργειο Ανάπτυξης ζητάει από την Επιτροπή Ανταγωνισμου να αυξήσει την παρουσία της στην αγορά και να επιταχύνει τις κρίσεις της. Σημειώνεται ότι σύμφωνα με τα στοιχεία από την τελευταία έκθεση της ΓΣΕΒΕΕ, οι 9 στις 10 μικρές και πολύ μικρές επιχειρήσεις πιστεύουν ότι στην ελληνική οικονομία υπάρχουν ολιγοπώλια που ελέγχουν μεγάλο μέρος της αγοράς και διαμορφώνουν τις τιμές. Επιπλέον, πάνω από 8 στις 10 μικρές και πολύ μικρές επιχειρήσεις πιστεύουν ότι οι μέχρι σήμερα πολιτικές δεν συμβάλουν στην προώθηση του υγιούς ανταγωνισμού και στην αποφυγή αθέμιτων ολιγοπωλιακών πρακτικών. Οι νέες συνήθειες των Ελλήνων καταναλωτών Στο μεταξύ, οι πληθωριστικές τάσεις έχουν επηρεάσει τις συνήθειες των καταναλωτών για εξοικονόμηση χρημάτων και αύξηση των εσόδων τους, όπως καταδεικνύει έρευνα που πραγματοποίησε το Ινστιτούτο Έρευνας Λιανεμπορίου Καταναλωτικών Αγαθών (ΙΕΛΚΑ) την εβδομάδα 23-29 Ιουνίου 2024 με δείγμα 1.000 καταναλωτές. Συγκεκριμένα, υπάρχουν σημαντικές αλλαγές το τελευταίο διάστημα στις καταναλωτικές συνήθειες σε διάφορες περιοχές συμπεριφορών, οι οποίες αποδίδονται σε μεγάλο βαθμό στις ανατιμήσεις προϊόντων και υπηρεσιών. Καταρχάς είναι ξεκάθαρη μία τάση των καταναλωτών για εξοικονόμηση χρημάτων για τις αγορές βασικών αγαθών και υπηρεσιών και δευτερευόντως διαχείρισης χρημάτων. Μεγαλύτερη είναι η πίεση στη μείωση των δαπανών για βασικές υπηρεσίες και λιγότερο για βασικά αγαθά. Ειδικότερα, το 71% (έναντι 75% το 2023) του κοινού δηλώνει ότι έχει ακυρώσει δαπάνες διασκέδασης όπως είναι η εστίαση, οι διακοπές, τα ταξίδια κ.α. Το 55% (έναντι 54% το 2023) δηλώνει ότι έχει μειώσει συνολικά τις αγορές σε είδη τροφίμων και είδη παντοπωλείου. Ποσοστό 49% (έναντι 48% το 2023) του κοινού δηλώνει ότι έχει αναβάλει εργασίες συντήρησης και επισκευής, π.χ. στο σπίτι ή στο αυτοκίνητο. Το 42% (έναντι 49% το 2024) δηλώνει ότι έχει αλλάξει μάρκα-επωνυμία προϊόντος. Ποσοστό 27% δηλώνει ότι έχει χρησιμοποιήσει χρήματα από τις αποταμιεύσεις του προκειμένου να καλύψει τις αγορές του. Το 27% (έναντι 32% το 2024) έχει αναβάλει την πληρωμή λογαριασμών ή έχει προχωρήσει σε στάση πληρωμής των υποχρεώσεων του. Ποσοστό 16% (έναντι 17% το 2024) δηλώνει ότι έχει αυξήσει τον χρόνο εργασίας ή έχει βρει δεύτερη εργασία προκειμένου να αυξήσει το εισόδημα του. Μόλις 3% του κοινού δηλώνουν ότι δεν έχουν λάβει κανένα απολύτως μέτρο για την αντιμετώπιση των πληθωριστικών πιέσεων. Αναφορικά με τους παράγοντες που επηρεάζουν τους καταναλωτές την τελευταία τετραετία σε σχέση με την επιλογή τροφίμων, η χρηματική δαπάνη παραμένει το βασικό κριτήριο (57%), αλλά ειδικά στις τελευταίες μετρήσεις η ένταση μειώνεται (από 69% το 2023). Επίσης, η ποιότητα είναι το κύριο κριτήριο για το 27% των καταναλωτών, αλλά αυξάνεται από 16% του 2023. Το προτεινόμενο ωράριο λειτουργίας των καταστημάτων είναι:",https://www.athensvoice.gr/images/1074x600/jpg/files/2024-07-14/therines-ekptoseis-kyriaki.jpg
https://www.athensvoice.gr/epikairotita/ellada/855691/apostolos-lutras-pos-periegrapse-o-astunomikos-tin-eisvoli-stin-oikia/,Απόστολος Λύτρας: Πώς περιέγραψε ο αστυνομικός την εισβολή στην οικία της Σοφίας Πολυζωγοπούλου,2024-06-20,14:24:18,Ελλαδα,Newsroom,Απόστολος Λύτρας: Πώς περιέγραψε ο αστυνομικός την εισβολή στην οικία - Ο διάλογος που προκάλεσε την ένταση και τις μηνύσεις,Ο διάλογος που προκάλεσε την ένταση και τις μηνύσεις,"Στις φυλακές Κορυδαλλού οδηγήθηκε ο ποινικολόγος Απόστολος Λύτρας, μετά την εκτέλεση του εντάλματος προσωρινής κράτησης που εκδόθηκε χθες σε αντικατάσταση των περιοριστικών όρων που του επιβλήθηκαν για την βαριά σκοπούμενη σωματική βλάβη σε βάρος της συζύγου του. Ο δικηγόρος παρουσιάστηκε το βράδυ της Τετάρτης (19/6) στο Α.Τ. της Νέας Φιλαδέλφειας όπου και παραδόθηκε. Είχε προηγηθεί μήνυση από τη σύζυγό του Σοφία Πολυζωγοπούλου μέσω του δικηγόρου της Θέμη Σοφού.   Η σύζυγος του Απόστολου Λύτρα, υπέβαλε χθες τα ξημερώματα μήνυση σε βάρος του υποστηρίζοντας ότι παραβίασε τους όρους, γιατί πήγαν στο σπίτι της, η πρώην σύζυγός του, η κόρη του και ένας δικηγόρος και έβαλαν το κλειδί στην πόρτα, αλλά και γιατί προσπάθησε να επικοινωνήσει μαζί της στέλνοντάς της μηνύματα.   Tο βράδυ της Τρίτης η σύζυγος του ποινικολόγου ενεργοποίησε το panic button, αφού σύμφωνα με την κατάθεσή της, είδαν να μπαίνουν στο σπίτι όπου διέμενε, ο δικηγόρος και η πρώην σύζυγος του ποινικολόγου καθώς και η μεγάλη του κόρη. Στη μήνυση του θύματος αναφέρεται «να σημειώσω ότι κλειδιά του σπιτιού υπάρχουν τρία. Δυο ζευγάρια κλειδιά που έχω εγώ στην κατοχή μου και ήταν μέσα στο σπίτι και ένα ακόμα το οποίο, ο μόνος που έχει στην κατοχή του είναι ο κατηγορούμενος σύζυγός μου και τα οποία προφανώς ο ίδιος δεν παρέδωσε στις ανακριτικές αρχές όταν έλαβε γνώση της διάταξης του περιοριστικού όρου της μετοίκησης». «Περί ώρα 21.55 ακόμα ο συνάδελφος απογευματινής αλλαγής στο σημείο, προσήλθε πεζός ένας κύριος με κοστούμι, όποιος δεν μας μίλησε καθόλου και πήγε να μπει μέσα στο σπίτι. Τον ρωτήσαμε ποιος είναι και τι θέλει κι εκείνος αποκρίθηκε ότι είναι συνεργάτης της οικογένειας και ότι έχει μιλήσει, υπονοώντας ότι έχει συνεννοηθεί με την κυρία Πολυζωγόπουλου. Τότε χτύπησα το κουδούνι για να λάβουμε οδηγίες σχετικά με το άτομο, πλην όμως ουδείς αποκρίθηκε. Όσο αναμένουμε την απάντηση από την οικία ο έτερος συνάδελφος αποχώρησε και μετά από 2 λεπτά προσήλθαν στο σημείο δύο κύριες. Απευθύνθηκα σε αυτές και τις ρώτησα για ποιο λόγο βρίσκονται εδώ, ενημερώνοντάς τες ότι δεν μπορεί να εισέλθει κάνεις την οικία. Τότε η νεαρή κοπέλα εκ των δύο μου απάντησε ότι μένει εδώ και πως έχει τα κλειδιά, ενώ μου έδειξε αντίγραφο ταυτότητας που έφερε το ίδιο επίθετο με τον γνωστό ποινικολόγο και της απάντησα πως εάν είναι να μπει κάποιος απ’ τους τρεις θα μπει μόνο η κοπέλα και ότι ακόμα περιμένω απάντηση από το κουδούνι για τον κύριο». Τότε, με τα κλειδιά της η κοπέλα άνοιξε την αυλόπορτα για να μου αποδείξει ότι όντως είναι κάτοικος της οικίας, λέγοντάς μου άλλη μια φορά ότι θέλει να πάρει τα πράγματά της. Τη στιγμή που άνοιξε η πόρτα, ήρθαν και οι τρεις στον αύλειο χώρο και τους φώναξα «σας παρακαλώ περάστε έξω». Εκείνη τη στιγμή ένας κύριος μεγάλης ηλικίας, ο όποιος βρισκόταν κι αυτός στην αυλή, άρχισε να φωνάζει «γιατί τους άφησες να μπουν;». Συνέχισα να δίνω εντολές στους τρεις να βγουν έξω και ταυτόχρονα εξήγησα στον κύριο μεγάλης ηλικίας ότι η κοπέλα κατοικεί εδώ. Όταν ο κύριος αυτός μου απάντησε ότι ούτε η κοπέλα μένει εδώ και να περάσουν όλοι έξω, τότε επανέλαβα ακόμα πιο έντονα την εντολή «περάστε όλοι έξω και η νεαρή δεσποινίς». Τελικώς ακολούθησαν τις οδηγίες μου και εξήλθαν της αυλής. «Μετά από λίγο εξήλθε από την οικία η κυρία Σοφία, ο κύριος μεγάλης ηλικίας που ήταν μέσα στο σπίτι και ταυτόχρονα πλησιάσανε οι προηγούμενοι τρεις οπότε και ξεκίνησαν αντεγκλήσεις αναμεταξύ τους όπου χαρακτηριστικά παραθέτω κάποιες από τις στιχομυθίες που έγιναν. ""Γιατί έρχεστε στο σπίτι μου; Γιατί μου το κάνετε αυτό;"" είπε η κυρία Σοφία και ο πατέρας της έλεγε ""γιατί έρχεστε εδώ; Δεν βλέπετε σε τι κατάσταση είναι η κόρη μου;""». Οι δύο κύριες αποκρίνονταν «γιατί δε μας αφήνεις να πάρουμε τα πράγματα, εμείς είμαστε μαζί σου και το ξέρεις». Τότε η Σοφία είπε, απευθυνόμενη στην μεγαλύτερη κυρία, «γιατί παίρνεις το μέρος του ενώ τα έχεις πάθει κι εσύ», ενώ βρισκόταν σε σοκ. Μου δήλωσε ότι θέλει να τους κάνει μήνυση και μετά από λίγο κατέρρευσε από τη φόρτιση. Σημειώνεται ότι σε μήνυση κατά της συζύγου του, για συκοφαντική δυσφήμιση και ψευδή καταμήνυση, προχώρησε χθες ο Απόστολος Λύτρας. ",https://www.athensvoice.gr/images/1074x600/1/jpg/files/2024-06-20/lytras-spiti-eisvolh.jpg
https://www.athensvoice.gr/epikairotita/ellada/850562/skiathos-zitoun-2500-euro-to-mina-noiki-apo-giatrous/,Σκιάθος: Ζητούν 2.500 ευρώ νοίκι από γιατρούς - Παρέμβαση από την Περιφέρεια Θεσσαλίας,2024-05-20,12:21:42,Ελλαδα,Newsroom,Σκιάθος: Ζητούν από γιατρούς που υπηρετούν στο κέντρο υγείας 2.500 ευρώ το μήνα για στέγη – Παρέμβαση από την Περιφέρεια Θεσσαλίας,Σε κίνδυνο το νησί να μείνει χωρίς υγειονομική περίθαλψη,"Να μην αντιμετωπίζονται ως τουρίστες οι γιατροί που μετακινούνται από την 5η ΥΠΕ στη Σκιάθο για να καλύψουν τις ανάγκες σε υπηρεσίες υγείας στο νησί, υπηρετώντας στο τοπικό κέντρο υγείας κατά τους καλοκαιρινούς μήνες, ζητά από τους ιδιοκτήτες καταλυμάτων ο περιφερειάρχης Θεσσαλίας Δημήτρης Κουρέτας. Ο περιφερειάρχης Θεσσαλίας κ. Δ. Κουρέτας ενημερώθηκε μέσω σχετικών εγγράφων για το πρόβλημα στέγασης που αντιμετωπίζουν οι ιατροί που μετακινούνται από την 5η ΥΠΕ στη Σκιάθο προκειμένου να καλύψουν τις αυξημένες ανάγκες δημόσιας υγείας του νησιού. Μέσω των εγγράφων αυτών, ζητείται από την Περιφέρεια Θεσσαλίας να καλύψει το κόστος της στέγασης των γιατρών, το οποίο φτάνει τις 2.500 ευρώ το μήνα για κάθε σπίτι (δηλαδή 100 ευρώ ημερησίως). «Είναι προφανές, ότι οι επαγγελματίες του τουρισμού της Σκιάθου αντιμετωπίζουν τους δημόσιους λειτουργούς – γιατρούς ως τουρίστες και όχι ως ανθρώπους που θα προσφέρουν υπηρεσίες υγείας στο σύνολο του πληθυσμού (μόνιμους κατοίκους και επισκέπτες) χρεώνοντας υπερβολικές τιμές στο κόστος στέγασης τους, σαν να βρίσκονται στο νησί για διακοπές και όχι για την παροχή πολύτιμων ιατρικών υπηρεσιών», αναφέρεται σε ανακοίνωση της Περιφέρειας Θεσσαλίας. «Η τακτική αυτή βάζει σε κίνδυνο τη δημόσια υγεία, αφού αφήνει ανοικτό το ενδεχόμενο να μείνει το νησί χωρίς υγειονομική κάλυψη. Η Περιφέρεια Θεσσαλίας καλεί τους επαγγελματίες και τους θεσμικούς εταίρους της περιοχής να επαναπροσδιορίσουν τη στάση τους, η οποία οδηγεί τόσο τους ίδιους όσο και το τουριστικό προϊόν της περιοχής σε μεγάλο κίνδυνο», καταλήγει η ανακοίνωση.",https://www.athensvoice.gr/images/1074x600/1/jpg/files/2024-05-20/razvan-dumitrasconiu-g_4t6u5zrey-unsplash__1_.jpg
https://www.athensvoice.gr/politismos/849367/oikia-kavafi-stin-alexandreia-apokatastasi-apo-to-idruma-onasi/,Ο Κ.Π. Καβάφης «επέστρεψε» στην Αλεξάνδρεια - Εγκαινιάστηκε η Οικία Καβάφη,2024-05-12,08:33:00,Πολιτισμος,Newsroom,Οικία Καβάφη στην Αλεξάνδρεια: Αποκατάσταση από το Ίδρυμα Ωνάση - Τα θεματικά δωμάτια και τα εγκαίνια,Το Ίδρυμα Ωνάση αποκατέστησε το διαμέρισμα και ολόκληρο το κτίριο - Τα θεματικά δωμάτια,"Στο μικρό διαμέρισμα στην Αλεξάνδρεια, ο Κωνσταντίνος Καβάφης πέρασε τα τελευταία 25 χρόνια της ζωής του. Η Οικία Καβάφη στην πρώην οδό Lepsius στο ιστορικό κέντρο της Αλεξάνδρειας αποκαταστάθηκε από το Ίδρυμα Ωνάση σε συνεργασία με το Ελληνικό Ίδρυμα Πολιτισμού και εγκαινιάστηκε χθες Σάββατο (11.5) από την Πρόεδρο της Δημοκρατίας Κατερίνα Σακελλαροπούλου, παρουσία της Υπουργού Πολιτισμού Λίνας Μενδώνη. Στην κεντρική συνοικία Αλ Σάτμπι, όπου βρίσκεται και το λεγόμενο «Ελληνικό Τετράγωνο», το 1907 ο Κ. Π. Καβάφης εγκαταστάθηκε στο διαμέρισμα του 2ου ορόφου της τότε όδου Lepsius που αργότερα μετονομάστηκε σε C. P. Cavafy, προς τιμήν του Έλληνα ποιητή. Το κτίριο αποτελεί παράδειγμα εκλεκτικιστικής αρχιτεκτονικής, που κυριαρχούσε στην Αλεξάνδρεια τον 19ο και το πρώτο μισό του 20ού αιώνα και περιβαλλόταν από το Ελληνορθόδοξο Πατριαρχείο, το Ελληνικό Νοσοκομείο και τους οίκους ανοχής της πόλης (μάλιστα ένας λειτουργούσε και στο ισόγειο του κτιρίου), τα οποία ο Καβάφης αποκαλούσε ο «Ναός της Ψυχής», ο «Ναός του Σώματος» και ο «Ναός της Σάρκας», αντίστοιχα. Μετά τον θάνατό του, η οικία λειτούργησε για κάποια χρόνια ως πανσιόν με το όνομα Amir, μεταξύ άλλων χρήσεων. Το Νοέμβριο του 1992, με πρωτοβουλία του ιστορικού και συγγραφέα Κωστή Μοσκώφ, μορφωτικού ακολούθου στην Ελληνική Πρεσβεία του Καΐρου, εγκαινιάστηκε στον χώρο το Μουσείο Καβάφη. Στις αρχές του 2022 το Ίδρυμα Ωνάση ανέλαβε την αποκατάσταση τόσο του διαμερίσματος του ποιητή όσο και ολόκληρου του κτιρίου. Υπό την αρχιτεκτονική μελέτη του Flux-office της Εύας Μανιδάκη και του Θανάση Δεμίρη, το μέρος όπου ο Κ. Π. Καβάφης έζησε το μεγαλύτερο μέρος της ζωής του και δημιούργησε δεκάδες από τα έργα του, αναδιαμορφώθηκε, ώστε να αναδειχθεί η εικόνα της κατοικίας όπως ήταν στα χρόνια που έμενε ο ποιητής και να φωτιστούν η σχέση του με την πόλη της Αλεξάνδρειας και ο αντίκτυπος του έργου του έως σήμερα. Κάθε δωμάτιο της Οικίας φέρει ένα ξεχωριστό θεματικό τίτλο, συνδέεται οργανικά με ένα καβαφικό ποίημα και περιλαμβάνει σπουδαία κειμήλια, πιστά αντίγραφα τεκμηρίων, έργα από τη ζωή και το έργο του Αλεξανδρινού ποιητή, αλλά και σύγχρονα έργα τέχνης, που επιλέχτηκαν και με την αρωγή ακαδημαϊκών συμβούλων για την ανανεωμένη Οικία, όπως μας ενημέρωσε στην γλαφυρή και λεπτομερή ξενάγηση που έκανε στους Έλληνες δημοσιογράφους η Μαριάννα Χριστοφή, εκπρόσωπος του Αρχείου Καβάφη της οδού Φρυνίχου στην Πλάκα που εγκαινιάστηκε πέρσι τον Νοέμβριο. Ανεβαίνοντας την μαρμάρινη σκάλα από την είσοδο του κτιρίου, γύρω από το οποίο - εκεί που άλλοτε υπήρχαν οίκοι ανοχής- υπάρχουν μικρά μαγαζιά, κατοικίες, συνεργεία και ένα καφέ, συναντάμε πρώτα το δωμάτιο με τίτλο «Ο παγκόσμιος ποιητής», το οποίο φιλοξενεί μεταφράσεις του έργου του Καβάφη από όλο τον κόσμο, σε χρονολογική σειρά των εκδόσεων ανά γλώσσα, από τη δεκαετία του 1950 έως και σήμερα. Περιμετρικά στους τοίχους του αναγράφεται μία φράση στα αγγλικά του W.H.Auden που επισημαίνει το απόλυτα διακριτό ύφος του Αλεξανδρινού ποιητή: «Τι είναι άραγε αυτό στα ποιήματα του Καβάφη που επιβιώνει από τη μετάφραση και συγκινεί; Κάτι το οποίο θα μπορούσα, αρκετά ανακριβώς, να αποκαλέσω τόνο της φωνής, προσωπικό λόγο. Έχω διαβάσει μεταφράσεις του από διαφορετικά χέρια, αλλά κάθε μία από αυτές έχει κάτι που καθιστά το ποίημα άμεσα αναγνωρίσιμο ως έργο του Καβάφη. Κανένας άλλος δεν θα μπορούσε να το έχει γράψει». Ακολουθεί το δωμάτιο «Πάντα η Αλεξάνδρεια είναι», που αναδεικνύει με χάρτες και χρονολόγια τη σύνδεση του ποιητή με την πόλη της Αλεξάνδρειας, τον κατεξοχήν τόπο του καβαφικού έργου και βίου, αλλά και τον τρόπο με τον οποίο εκτυλίσσονται η ζωή και η εργογραφία του που συχνά επηρεάζονται από την ιστορία της Αιγύπτου, ενώ καταλήγει στο μπαλκόνι με θέα την πάντα ζωντανή και πολύβουη Αλεξάνδρεια των 11 εκατ. κατοίκων. Το μικρό μπαλκόνι του περιμένει ανανεωμένο τους επισκέπτες να σταθούν στο σημείο όπου στεκόταν και ο ίδιος και να αντικρίσουν αυτά που έβλεπε και ο ίδιος τότε, το ελληνικό νοσοκομείο αριστερά, τον 'Αγιο Σάββα μπροστά, δημιουργώντας μια ζωντανή σύνδεση με το παρελθόν. Στη συνέχεια, προχωράμε στα δωμάτια «Γενεαλογία και προσωπική ζωή», που περιλαμβάνει ημερολόγια, επιστολές, σημειώματα, αλλά και τεκμήρια που σχετίζονται με τη γενεαλογία της οικογένειάς του, και «Το σαλόνι, μια αναδημιουργία», με έπιπλα- αναπαραστάσεις των αυθεντικών, όπως ήταν την εποχή που ζούσε στο σπίτι αυτό και υποδεχόταν φίλους και ανθρώπους του πνεύματος. Μάλιστα, όπως επισημάνθηκε κατά την ξενάγηση, παρά τη διαδεδομένη άποψη ότι ήταν μοναχικός, ο Καβάφης ήταν ιδιαίτερα κοινωνικός, αγαπούσε επίσης το ποτό αλλά και τον τζόγο. Αυτό άλλωστε μαρτυρούν διάφορα τεκμήρια όπως το αυτοσχέδιο σημειωματάριο του ποιητή με την επιγραφή «Τζόγος» που περιέχει χειρόγραφες σημειώσεις που καταγράφουν ποσά κέρδους και ζημίας ανά τυχερό παιχνίδι για την περίοδο Ιανουάριος 1887 - Απρίλιος 1893. Στη «συνομιλία» του ποιητή με σύγχρονους εικαστικούς, μουσικούς και κινηματογραφιστές είναι αφιερωμένο το δωμάτιο «Ο Καβάφης σήμερα», με έργα τέχνης αλλά και όλα τα βίντεο- έργα από τη σειρά «Visual Cavafy»- αναθέσεις του Ιδρύματος Ωνάση στο πλαίσιο του φεστιβάλ Archive of Desire που έγινε πέρσι στη Νέα Υόρκη. Ανάμεσά τους και έργα σπουδαίων εικαστικών, όπως είναι ο Γιάννης Κυριακίδης και η Farida El Gazzar, καθώς και τα βίντεο έργα που έχουν δημιουργήσει σκηνοθέτες όπως η Εύη Καλογηροπούλου («Αλεξάνδρεια»), η Elena Park («Μακρυά», «Θάλασσα του Πρωιού», «Ιθάκη», «Περιμένοντας τους Βαρβάρους», «Τα Βήματα»), ο Χρήστος Σαρρής («Τείχη»), σε συνεργασία με κρατούμενους σε φυλακές στην Ελλάδα, αλλά και ερμηνευτές όπως η Laurie Anderson («Φωνές»), ο Taylor Mac («Ιθάκη», «Περιμένοντας τους Βαρβάρους») και η Julianne Moore («Μακρυά», «Θάλασσα του Πρωιού»). Στο δωμάτιο «Καβαφικοί Διάλογοι», συναντάμε την αλληλογραφία του Κ. Π. Καβάφη με συγγραφείς της εποχής, αλλά και αποκόμματα εφημερίδων για το έργο του. Στο κεντρικό τραπέζι, οκτώ έργα Ελλήνων και ξένων λογοτεχνών και καλλιτεχνών (Bertolt Brecht, Lawrence Durell, E. M. Forster, Edward Said, Γιάννη Ρίτσου, Γιάννη Τσαρούχη, Νίκου Χατζηκυριάκου-Γκίκα, J. M. Coetzee), παρουσιάζουν την πρόσληψη και τον διαρκή αντίκτυπο του καβαφικού έργου, όπως αυτός αναδύεται σε έργα άλλων. Τα τελευταία δύο δωμάτια είναι αφιερωμένα στο «αρχείο Καβάφη» και την «οικία Καβάφη», με εκδόσεις ποιημάτων και σχετική βιβλιογραφία από τη συλλογή του αρχείου Καβάφη, αλλά και την ιστορία της ίδιας της οικίας, με στιγμιότυπα από την πορεία στον χρόνο του διαμερίσματος. Η οικία του Κ.Π. Καβάφη, πλήρως ανακαινισμένη, είναι ένας ακόμη σταθμός στο ταξίδι του Ιδρύματος Ωνάση, που τιμά με κάθε νέα πρωτοβουλία τον Αλεξανδρινό ποιητή. «Με χαρά και συγκίνηση εγκαινίασα την ανακαινισμένη Οικία Καβάφη στην Αλεξάνδρεια, έργο που ανέλαβε και υλοποίησε με ιδιαίτερη φροντίδα το Ίδρυμα Ωνάση. Η ανάδειξη αυτού του χώρου, όπου ακόμη κυκλοφορεί το πνεύμα της μοναδικής καβαφικής ποίησης, αποτελεί μέγιστη προσφορά όχι μόνο στην ελληνική παροικία της Αλεξάνδρειας και στους Έλληνες μελετητές και λάτρεις του καβαφικού έργου, αλλά και στην παγκόσμια κοινότητα, που αναγνώρισε στους στίχους του έναν μεγάλο ποιητή του 20ου αιώνα» δήλωσε η Πρόεδρος της Δημοκρατίας Κατερίνα Σακελλαροπούλου στα εγκαίνια της ανανεωμένης Οικίας Καβάφη που παραδόθηκε και πάλι στο κοινό, με αίθουσες γεμάτες από σημαντικά αντικείμενα που μας μεταφέρουν πίσω στον χρόνο προσφέροντας στον επισκέπτη ζωντανές εικόνες της βιογραφίας του παγκόσμιου ποιητή. «Δεν προσπαθούμε να αναβιώσουμε κάτι. Δεν πρόκειται για ένα μουσείο αλλά για έναν χώρο που ενεργοποιεί μια εμπειρία βιωματική» εξήγησε στους Έλληνες και ξένους δημοσιογράφους που βρέθηκαν στην Αλεξάνδρεια για τα εγκαίνια ο Πρόεδρος του Ιδρύματος Ωνάση, Αντώνης Παπαδημητρίου. «Ο Καβάφης είναι άχρονος. Δεν έχει νόημα να προσπαθήσουμε να τον βιδώσουμε σε ένα διαμέρισμα. Σημασία έχει να ξαναθυμηθούμε το όραμα του, τη ζωή, του, την ατμόσφαιρα που τον περιέβαλε.. Να περπατήσουμε στα στενά σοκάκια, να αφουγκραστούμε τους ήχους και τις μυρωδιές της πόλης, όπως έκανε ο ίδιος. Η Οικία Καβάφη δεν θα μπορούσε ούτε φιλοδοξεί να είναι πιστή αναπαράσταση του σπιτιού του Καβάφη όπως ήταν πριν από τόσα χρόνια. Τα όποια ενθυμήματά του, προσωπικά και διακοσμητικά αντικείμενα διασώσαμε, φυλάσσονται εξάλλου με ασφάλεια στο Αρχείο Καβάφη στην Αθήνα. Στην Αλεξάνδρεια προσπαθήσαμε να δώσουμε μια αίσθηση μόνο από τη ζωή του» είπε χαρακτηριστικά. Ο Πρόεδρος του Ελληνικού Ιδρύματος Πολιτισμού, Νίκος Α. Κούκης, ανέφερε πως τα εγκαίνια της αναδημιουργημένης Οικίας Καβάφη στην Αλεξάνδρεια, αποτελεί γεγονός μείζονος σημασίας. «Ένα τοπόσημο του εξωελλαδικού ελληνισμού, η οικία στην οποία έζησε ένα μεγάλο μέρος της ζωής του ο μέγας Αλεξανδρινός, παραδίδεται πλέον στο ευρύ κοινό ανακατασκευασμένη με επιμέλεια σε κάθε της λεπτομέρεια από μια σπουδαία και πολύπειρη ομάδα συνεργατών του Ιδρύματος Ωνάση, η οποία εργάστηκε επιμελώς και μεθοδικά επί διετία, έχοντας συχνά να υπερβεί πλείστα, ανυπολόγιστα εξαρχής, εμπόδια. Το νέο κτίριο της Οικίας Καβάφη είναι ένα ακόμη έργο εθνικής προσφοράς, ένα ακόμη έργο ανάδειξης της καβαφικής ποιητικής δημιουργίας» σημείωσε. Με πληροφορίες από ΑΠΕ-ΜΠΕ ",https://www.athensvoice.gr/images/1074x600/jpg/files/2024-05-12/oikia_kavafi_alexandreia2.jpg
https://www.athensvoice.gr/epikairotita/politiki-oikonomia/845370/enoikia-nees-auxiseis-to-proto-trimino-tou-2024/,Νέα αύξηση στις τιμές των ενοικίων το πρώτο τρίμηνο του 2024 - Διεθνής ζήτηση για κατοικίες στην Ελλάδα,2024-04-11,17:26:02,Πολιτικη & Οικονομια,Newsroom,Ενοίκια: Νέες αυξήσεις το πρώτο τρίμηνο του 2024 - Οι περιοχές με τις υψηλότερες και τις φθηνότερες μέσες ζητούμενες τιμές ενοικίασης,Οι περιοχές με τις υψηλότερες και τις φθηνότερες μέσες ζητούμενες τιμές ενοικίασης,"Το πρώτο τρίμηνο του 2024 οι τιμές των ενοικίων σημείωσαν άνοδο ύψους 8% σε σχέση με το πρώτο τρίμηνο του 2023 και κατά 2,9% σε σχέση με το προηγούμενο τρίμηνο. Σύμφωνα με τα στοιχεία της εταιρείας Spitogatos, σε ό,τι αφορά την πώληση κατοικιών, η μέση ζητούμενη τιμή πώλησης αυξήθηκε κατά 11,4% σε σχέση με την αντίστοιχη περίοδο το προηγούμενο έτος και κατά 2,3% σε σχέση με το τέταρτο τρίμηνο του 2024. Τα δύο μεγάλα αστικά κέντρα της χώρας παρουσιάζουν τις υψηλότερες αυξήσεις της μέσης ζητούμενης τιμής. Στην Αττική, συγκεκριμένα αυξήσεις παρουσιάζουν οι περιοχές του Πειραιά όπως η Καλλίπολη- Φρεαττύδα, η Δραπετσώνα και το κέντρο του Πειραιά. Ακολουθεί το Νέο Ψυχικό, όπου σημειώθηκε αύξηση 34,9% στη μέση ζητούμενη τιμή πώλησης κατοικίας, και τέλος η Παλλήνη οπού σημειώθηκε αύξηση 34,4%. Στη Θεσσαλονίκη, η περιοχή Χαριλάου (2.538 ευρώ/τ.μ.), η Άνω Πόλη (1.849 €/τ.μ.) και η περιοχή Πεύκα (1.714 €/τ.μ.) βρέθηκαν στις top περιοχές με τις μεγαλύτερες αυξήσεις μέσης ζητούμενης τιμή πώλησης κατοικίας το πρώτο τρίμηνο του 2024. Ελαφρώς διαφορετική είναι η εικόνα σε ό,τι αφορά την ενοικίαση καθώς οι μεγαλύτερες αυξήσεις της μέσης ζητούμενης τιμής ενοικίασης κατοικιών στην Αττική καταγράφονται στα Βόρεια Προάστια της Αθήνας, στον Πειραιά, στην Ανατολική Αττική και στα Νότια Προάστια της Αθήνας. Ειδικότερα, οι μεγαλύτερες αυξήσεις σημειώθηκαν στην Νέα Πεντέλη, στην Καλλίπολη-Φρεαττύδα, στο Κορωπί, στον Υμηττό και στα Καμίνια-Παλαιά Κοκκινιά. Οι υψηλότερες τιμές ενοικίασης συναντώνται στα μέρη με έντονο τουριστικό ενδιαφέρον και σημαντική ενίσχυση της βραχυχρόνιας μίσθωσης. Οι πέντε πιο ακριβές περιοχές για ενοικίαση κατοικίας είναι η Παλλήνη στη Χαλκιδική, η Σιθωνία και η Κασσάνδρα, η Μύκονος, η Καλλικράτεια στη Χαλκιδική και η Πάρος. Στην Αττική, τα Νότια Προάστια πρωταγωνιστούν και πάλι σε ό,τι αφορά τις πιο ακριβές περιοχές της Αττικής για ενοικίαση κατοικίας με τη Βουλιαγμένη να έρχεται πρώτη με μέση ζητούμενη τιμή 18,1€/τ.μ. Ακολουθεί η περιοχή Κολωνάκι – Λυκαβηττός, το Παλαιό Ψυχικό, η Γλυφάδα και το Ελληνικό. Στον αντίποδα, οι πέντε πιο οικονομικές περιοχές της Αττικής για ενοικίαση κατοικίας είναι οι Άγιοι Ανάργυροι (7,0 €/τ.μ.), η περιοχή Άγιος Ιωάννης Ρέντης (7,1 €/τ.μ.), το Πέραμα (7,3 €/τ.μ.), το Κρυονέρι (7,3€/τ.μ.) και ο Διόνυσος (7,6 €/τ.μ.). Σύμφωνα με τα στοιχεία των online αναζητήσεων από χώρες του εξωτερικού, για αγορά κατοικιών στην Ελλάδα η διεθνής ζήτηση είναι αυξημένη κατά 11,8% σε σχέση με το πρώτο τρίμηνο του 2023. Οι 5 χώρες με το μεγαλύτερο ενδιαφέρον για αγορά κατοικίας στην Ελλάδα για το πρώτο τρίμηνο του 2024 είναι: η Γερμανία, οι Ηνωμένες Πολιτείες της Αμερικής, το Ηνωμένο Βασίλειο, η Αυστραλία και η Βουλγαρία. Οι περιοχές της χώρας που συγκεντρώνουν το μεγαλύτερο ενδιαφέρον από το εξωτερικό για αγορά κατοικίας είναι το κέντρο της Αθήνας, η Χαλκιδική, τα Νότια Προάστια, τα Προάστια της Θεσσαλονίκης αλλά και οι Κυκλάδες. Σχετικά με την εγχώρια ζήτηση, σύμφωνα με τα στοιχεία των online αναζητήσεων, τα Προάστια της Θεσσαλονίκης, το κέντρο της Αθήνας, τα Νότια και τα Βόρεια Προάστιά της καθώς και το κέντρο της Θεσσαλονίκης αποτελούν τις πιο περιζήτητες περιοχές για αναζήτηση κατοικίας προς πώληση. Με πληροφορίες από Οικονομικό Ταχυδρόμο",https://www.athensvoice.gr/images/1074x600/1/jpg/files/2024-04-11/enoikia-attikh.jpg
https://www.athensvoice.gr/epikairotita/politiki-oikonomia/844213/anakainizo-enoikiazo-2024-pote-anoigei-i-platforma/,«Ανακαινίζω - Ενοικιάζω 2024»: Ανοίγει εντός Απριλίου η πλατφόρμα - Οι δικαιούχοι και τα ποσά,2024-04-04,06:54:11,Πολιτικη & Οικονομια,Newsroom,"«Ανακαινίζω - Ενοικιάζω 2024»: Πότε ανοίγει η πλατφόρμα - Οι δικαιούχοι, τα ποσά και οι προϋποθέσεις",Οι προϋποθέσεις για την επιδότηση,"Ξεκινά το πρόγραμμα «Ανακαινίζω – Ενοικιάζω 2024» με την πλατφόρμα του gοv.gr να δέχεται αιτήσεις εντός Απριλίου όπως δήλωσε η Υπουργός Κοινωνικής Συνοχής και Οικογένειας. Σε δήλωσή της ανέφερε ότι «την Παρασκευή, χωρίς απρόοπτο πάντα, εμείς θα είμαστε έτοιμοι έτσι ώστε να είμαστε στον αέρα. Η πλατφόρμα για το «Ανακαινίζω – Ενοικιάζω» θα είναι στον αέρα». Για το «Ανακαινίζω - Ενοικιάζω» θα δοθούν 50 εκατομμύρια από το Υπουργείο Κοινωνικής Συνοχής και Οικογένειας. Αντιστοιχούν σε ανακαίνιση περίπου 12,5 χιλιάδων κατοικιών, οι οποίες είναι έως 100 τετραγωνικά. Όσοι ενταχθούν στο πρόγραμμα «Ανακαινίζω - Νοικιάζω» θα επιδοτηθούν μέχρι και 10.000 ευρώ για την πραγματοποίηση δαπανών επισκευής και ανακαίνισης. Στο ποσό επιδότησης περιλαμβάνεται τόσο το κόστος των υλικών όσο και των εργασιών. Βάσει τροποποίησης που κατατέθηκε τον Φεβρουάριο στη Βουλή, θα δίνεται η δυνατότητα οι δικαιούχοι του προγράμματος να λαμβάνουν το 50% του ποσού ως προκαταβολή. Η επιδότηση ανέρχεται στο 40% των δαπανών και χορηγείται υπό δύο προϋποθέσεις, οι οποίες πρέπει να συντρέχουν σωρευτικά: Δικαιούχοι είναι ιδιοκτήτες ή επικαρπωτές ακινήτων με χρήση κατοικίας για ένα (1) ακίνητό τους με χρήση κατοικίας αν:  ",https://www.athensvoice.gr/images/1074x600/jpg/files/2024-04-04/anakainizo_enoikiazo_2024_aitisi_kai_posa.jpg
https://www.athensvoice.gr/epikairotita/ellada/843917/thessaloniki-katadiki-idioktitis-kategrafe-neari-enoiko/,Καταδικάστηκε ιδιοκτήτης διαμερίσματος που κατέγραφε νεαρή ένοικο	με κρυφή κάμερα,2024-04-02,14:26:00,Ελλαδα,Newsroom,Θεσσαλονίκη: Καταδίκη ιδιοκτήτη διαμερίσματος που είχε εγκαταστήσει κρυφή κάμερα και κατέγραφε νεαρή ένοικο,Ισχυρίζονταν ότι ήταν απενεργοποιημένος συναγερμός,"Ιδιοκτήτης διαμερίσματος καταδικάστηκε σε φυλάκιση 26 μηνών, με τριετή αναστολή, επειδή κατέγραφε με κάμερα την ιδιωτική ζωή φοιτήτριας που νοίκιαζε το σπίτι. Το Τριμελές Πλημμελειοδικείο Θεσσαλονίκης τον έκρινε ένοχο για παραβίαση της προφορικής συνομιλίας και του απορρήτου των επικοινωνιών, αναγνωρίζοντάς του το ελαφρυντικό του πρότερου σύννομου βίου. Η υπόθεση αποκαλύφθηκε τον Νοέμβριο του 2019, ύστερα από καταγγελία της 18χρονης (τότε) φοιτήτριας. Αν και το διαμέρισμα προοριζόταν για βραχυχρόνια μίσθωση, ο ιδιοκτήτης είχε συμφωνήσει να το νοικιάσει στη φοιτήτρια για έναν χρόνο. Η ίδια από την πρώτη στιγμή φαίνεται πως είχε αντιληφθεί μία λευκή συσκευή στο ταβάνι, αλλά ο κατηγορούμενος την είχε καθησυχάσει διαβεβαιώνοντάς την πως επρόκειτο για ένα απενεργοποιημένο σύστημα συναγερμού. Όταν, όμως, μετά από δύο μήνες παραμονής στο διαμέρισμα η φοιτήτρια διαπίστωσε ότι η συγκεκριμένη συσκευή «έβλεπε» προς το κρεβάτι της και αναβόσβηνε κατά διαστήματα, θορυβήθηκε. Απευθύνθηκε στον θείο της που γνωρίζει από ηλεκτρικές συσκευές και εν συνεχεία κατήγγειλε τον ιδιοκτήτη στην Αστυνομία. Στην κατάθεσή της ενώπιον του δικαστηρίου, εξέφρασε τη βεβαιότητά της ότι ο κατηγορούμενος την κατέγραφε, εκφράζοντας φόβους ότι υλικό με τις προσωπικές της στιγμές μπορεί να έχει διαρρεύσει στο διαδίκτυο. Κατέθεσε δε, ότι κατά την παραμονή της στο διαμέρισμα δεχόταν από τον ιδιοκτήτη -σε ανύποπτο χρόνο- επισκέψεις, ενώ ο ίδιος ζητούσε να μάθει πληροφορίες για την προσωπική της ζωή. Ο κατηγορούμενος δεν παρέστη στο δικαστήριο και εκπροσωπήθηκε από πληρεξούσιο δικηγόρο. Η υπεράσπισή του αρνήθηκε την κατηγορία περί καταγραφής, υποστηρίζοντας -μεταξύ άλλων- πως επρόκειτο για ανενεργή κάμερα που ήταν συνδεδεμένη με εφαρμογή συναγερμού, ενώ χαρακτήρισε ως «μυθεύματα» όσα κατήγγειλε η φοιτήτρια. Πηγή: ΑΠΕ-ΜΠΕ",https://www.athensvoice.gr/images/1074x600/1/jpg/files/2024-04-02/untitled_design_-_2024-04-02t172347_924.jpg
https://www.athensvoice.gr/life/life-in-athens/838720/o-xespitogatos-mazeuei-upografes-gia-ta-upsila-enoikia/,Ποιος είναι ο Ξεσπιτόγατος και γιατί μαζεύει υπογραφές για τα υψηλά ενοίκια;,2024-03-01,09:07:29,Life in Athens,Τάκης Σκριβάνος,Ο Βασίλης Δελής από τον Ξεσπιτόγατο μιλάει για την πρώτη οργανωμένη κίνηση πολιτών στην Αθήνα που διεκδικεί ρυθμίσεις στη στεγαστική αγορά,"Ο Βασίλης Δελής, από τα ιδρυτικά μέλη του, μας εξηγεί πώς ξεκίνησε η ιδέα και πού στοχεύουν","Υπόγεια που διαφημίζονται ότι έχουνε θέα (!) και δώματα 15 τετραγωνικών σε ταράτσες που παρουσιάζονται ως loft, ενοικιάζονται σχεδόν όσο ο κατώτατος μισθός. Ιδιοκτήτες που απαγορεύουν όχι μόνο τα κατοικίδια αλλά και τα παιδιά κάποιες φορές και μεσίτες που ζητούν χρήματα μόνο και μόνο για να δείξουν ένα σπίτι. Σε μια πρόσφατη αγγελία σε επαρχιακή πόλη, διαφημιζόταν μέχρι και το ότι από την ταράτσα μπορείς να παρακολουθείς ποδόσφαιρο ομάδας που παίζει στην Α' Εθνική. Κάτι τέτοιες «παράξενες» αγγελίες ενοικίασης σπιτιών ξεκίνησε να σατιρίζει με χιούμορ ο Ξεσπιτόγατος, που πήρε το όνομά του παραφράζοντας την ονομασία της γνωστής πλατφόρμας αγοραπωλησιών, από τον Νοέμβριο του 2021, όταν εμφανίστηκε για πρώτη φορά στο Facebook. Σήμερα έχει ξεπεράσει τα 55.000 μέλη και λειτουργώντας με έναν τρόπο κινηματικό, από πολίτες για τους πολίτες, διεκδικεί μέσω ενός ψηφίσματος και συλλογής υπογραφών την «πρόσβαση σε αξιοπρεπή και οικονομικά προσιτή στέγη για όλες και όλους». Από τα ιδρυτικά μέλη του Ξεσπιτόγατου και διαχειριστής της σελίδας είναι ο Βασίλης Δελής. «Αυτά που αντιμετωπίζαμε στην καθημερινότητά μας και τα συζητούσαμε όταν βρισκόμασταν με τους φίλους, για σπίτια υποτίθεται ανακαινισμένα που η ανακαίνισή τους ήταν μόνο ένα βάψιμο ή για… νεόδμητα κατασκευής του 1980, είπαμε να το κάνουμε πιο οργανωμένο, να μοιραζόμαστε τις εμπειρίες μας στο Facebook, μέσα από τον Ξεσπιτόγατο. Και σήμερα ένα μεγάλο μέρος των αναρτήσεων αφορά τέτοιες παράλογες αγγελίες με τρελά ενοίκια, αλλά και ερωτήσεις σχετικά με τα δικαιώματα και τις υποχρεώσεις ενοικιαστών και ιδιοκτητών. Δικαιούται, για παράδειγμα, να σου ζητήσει κάποιος αύξηση 40%; Υπάρχει, όμως, και ένα κομμάτι που αφορά στην απόκτηση κατοικίας, για το πώς μπορεί να πάρει κανείς ένα δάνειο ή για τα διάφορα προγράμματα που τρέχουν κατά καιρούς, αλλά και ένα κομμάτι συζήτησης και πληροφόρησης, όπου ανταλλάσσουμε απόψεις για τα αίτια της στεγαστικής κρίσης». «Γενικά ο κόσμος έχει πολλά κενά σε ό,τι αφορά στη νομοθεσία» λέει ο Β. Δελής. «Το μόνο στάνταρ είναι ότι ο ενοικιαστής προστατεύεται για μια τριετία στο πρώτο του συμβόλαιο, εάν πρόκειται για την πρώτη του κατοικία. Από εκεί και μετά, ο ιδιοκτήτης μπορεί να ζητήσει όση αύξηση θέλει. Ξέρω μια οικογένεια που ζει στο Θησείο σε ένα σπίτι πάνω από 10 χρόνια. Εκεί πάνε τα παιδιά τους σχολείο, εκεί είναι η γειτονιά τους, εκεί είναι το σπίτι τους. Τώρα τους ζητάνε αύξηση 40%. Τι θα πρέπει να κάνουν αυτοί οι άνθρωποι; Πού να πάνε; Και κάθε τόσο θα πρέπει να αλλάζουν σπίτι, γειτονιά, ζωή; Δεν ξέρουμε, επίσης, αν ο μεσίτης δικαιούται να ζητήσει αμοιβή για να σου δείξει, απλώς, ένα σπίτι. Δεν ξέρουμε αν δικαιούται ο ιδιοκτήτης να σου ζητάει εκκαθαριστικά, βεβαιώσεις από τη δουλειά σου, μέχρι και πιστοποιητικά οικογενειακής κατάστασης. Δεν λέω τι πρέπει και τι δεν πρέπει να γίνεται, λέω ότι όλο αυτό πρέπει να ρυθμιστεί και να γνωρίζει ο καθένας τα δικαιώματά του και τις υποχρεώσεις του. Κάποια προσωπικά μας δεδομένα δεν μπορούν να γίνονται χαρτάκια που να πετιούνται εδώ κι εκεί». Στη Θεσσαλονίκη έγινε πρόσφατα μια προσπάθεια για τη δημιουργία ενός Συλλόγου Ενοικιαστών. «Όπως παντού στον κόσμο, θα έπρεπε και στην Ελλάδα να υπάρχει μια θεσμική εκπροσώπηση των ενοικιαστών, κάπως να ακούγονται κι εκείνοι. Για τους ιδιοκτήτες, για παράδειγμα, υπάρχει η ΠΟΜΙΔΑ, η οποία συναντιέται με τον πρωθυπουργό, κάνει εκδηλώσεις, καταθέτει προτάσεις. Για τους ενοικιαστές δεν υπάρχει κάτι διεκδικητικό, ιδιαίτερα αυτή την εποχή που η στεγαστική κρίση αφορά πολύ κόσμο. Δεν είναι μόνο αυτοί που δεν έχουνε σπίτι. Κάποιος, το παιδί του οποίου θα πάει να σπουδάσει, δεν θα ψάξει να νοικιάσει; Παντού υπάρχει το πρόβλημα, στην Ελλάδα όμως είναι εντονότερο. Στην Ευρώπη ο μέσος πολίτης δαπανά το 19,9% για να καλύψει το κόστος στέγασης και στη χώρα μας το 34,2%. Είναι το υψηλότερο ποσοστό στην Ευρώπη, σύμφωνα με τα στοιχεία της Eurostat για το 2023». Η συλλογή υπογραφών και τα αιτήματα Μέσω του Ξεσπιτόγατου διοργανώθηκε ένα διαδικτυακό κάλεσμα, το οποίο κατέληξε σε ένα ψήφισμα για τη συλλογή υπογραφών. «Η ιδέα που είχε τη μεγαλύτερη υποστήριξη ήταν να φτιάξουμε ένα κείμενο υπογραφών που στη συνέχεια θα καταθέσουμε στη Βουλή. Θέλουμε, στο μεταξύ, να κάνουμε και κάποιες δράσεις, όπως εκδηλώσεις σε γειτονιές, να μαθευτεί αυτό που κάνουμε. Τα αιτήματά μας αφορούν στην επέκταση της τριετίας σε πενταετία, γιατί αυτή είναι η μοναδική δικλείδα ασφαλείας που έχουν οι ενοικιαστές. Επίσης, να υπάρξουν ποιοτικές προδιαγραφές που να σχετίζονται με τη ζητούμενη τιμή του ενοικίου. Στην Ολλανδία, σπίτια που δεν πληρούν κάποια στάνταρ δεν βγαίνουν στην ελεύθερη αγορά, αλλά συμπληρώνουν το απόθεμα κοινωνικής κατοικίας. Δεν λέω να ακολουθήσουμε το ολλανδικό μοντέλο, αλλά πρέπει να υπάρχουν κάποια στάνταρ που να συνδέονται με την τιμή. Ακόμη, να τεθεί ένα όριο στις αυξήσεις. Δεν γίνεται να σου ζητάει κάποιος αύξηση 40% και 50%, είναι σαν την αισχροκέρδεια που παρακολουθήσαμε αυτό το διάστημα με τις τιμές στο γάλα. Ζητάμε ακόμα τη δημιουργία αποθέματος δημόσιας ή συνεταιριστικής, μη κερδοσκοπικής κοινωνικής κατοικίας. Είμαστε η μόνη χώρα με μηδέν κοινωνική κατοικία. Η Βιέννη, παρ’ ότι στα άλλα είναι μια ακριβή πόλη, κρατάει τα ενοίκια σε προσιτά επίπεδα γιατί έχει ένα σημαντικό απόθεμα κοινωνικών κατοικιών, που δεν απευθύνονται μόνο σε πολύ χαμηλά οικονομικά κοινωνικά στρώματα, αλλά και σε μικρομεσαία και μεσαία. Να καταργηθεί η Golden Visa για την αγορά στέγης. Αν θέλει κάποιος Golden Visa, να επενδύσει κάπου όπου θα βοηθήσει πραγματικά την οικονομική ανασυγκρότηση της χώρας κι όχι αγοράζοντας ένα τριάρι στην Κυψέλη. Και ρύθμιση των βραχυχρόνιων μισθώσεων. Για εμάς δεν μπορεί η κατοικία να λειτουργεί ως τουριστικό κατάλυμα. Χτίστηκε και πήρε άδεια για να είναι κατοικία. Όποιος θέλει να γίνει ξενοδόχος μπορεί να ανοίξει ένα ξενοδοχείο και να πάρει και το επιχειρηματικό ρίσκο του ξενοδόχου. Ακόμα και η Νέα Υόρκη ρύθμισε πάρα πολύ σκληρά το Αirbnb. Παλαιότερα μιλούσαμε για οικονομία διαμοιρασμού. Εκεί το πήγαν. Μπορούν να νοικιάζονται μόνο δωμάτια εντός σπιτιών, για περιορισμένες ημέρες τον χρόνο και με την προϋπόθεση ότι ο ιδιοκτήτης θα μένει και ο ίδιος στο σπίτι. Διεκδικούμε, επίσης, την προστασία της πρώτης κατοικίας. Της λαϊκής πρώτης ιδιοκτησίας». Η αντιπαράθεση με τους ιδιοκτήτες και το ενδεχόμενο «φούσκας» Σε αντίστοιχες σελίδες του Ξεσπιτόγατου αλλά από την ανάποδη, που απευθύνονται σε ιδιοκτήτες, οι πιο πολλές συζητήσεις αφορούν σε εξώσεις και σε κακούς ενοικιαστές. Άλλοι λένε ότι τους έβαλαν φέσια και ρωτάνε ποια είναι η διαδικασία ώστε να τους βγάλουν έξω, άλλοι ότι τους άφησαν το σπίτι ρημάδι, άλλοι ότι γι’ αυτούς τους λόγους κρατούν τα σπίτια τους κλειστά, εκτός αγοράς, και κάποιοι ζητούν να υπάρξει μέχρι και «μητρώο κακών ενοικιαστών». Διαβάζοντάς τα όλα αυτά, σκέφτεσαι καμιά φορά ότι υπάρχει αντιπαράθεση μεταξύ των δύο πλευρών. «Αντιπαράθεση υπάρχει, αλλά δεν χρειάζεται να είναι έτσι, όπως τόσα χρόνια επί το πλείστον δεν ήταν έτσι. Ένα σαφές ρυθμιστικό πλαίσιο είναι και προς το δικό τους συμφέρον». Στον Ξεσπιτόγατο, πάλι, μια από τις κουβέντες αφορά στο ενδεχόμενο «φούσκας». Πολλοί δηλώνουν βέβαιοι ότι βρισκόμαστε σε περιβάλλον φούσκας που σύντομα θα σκάσει. Ο Β. Δελής, απόφοιτος της Εθνικής Σχολής Δημόσιας Διοίκησης, που ασχολείται ερευνητικά με το θέμα της στέγης, λέει ότι «οι γνώμες διίστανται. Διάβασα κι εγώ την τελευταία έκθεση του ΔΝΤ, αλλά ακόμη κι αυτό δεν λέει ότι βρισκόμαστε σε φούσκα αλλά ότι υπάρχουν οι προϋποθέσεις για να φτάσουμε εκεί. Εγώ, πάντως, είμαι πιο κοντά στο ότι δεν είμαστε σε μια τέτοια κατάσταση. Μην ξεχνάμε πως η Ελλάδα, παρά την ακριβή της στέγη, παραμένει φθηνή σε σχέση με το εξωτερικό, και δεν ξέρω αν τα διάφορα επενδυτικά κεφάλαια επιθυμούν να επεκτείνουν την παρουσία τους εδώ. Σε κάθε περίπτωση, οι ρυθμίσεις που προτείνουμε θα βοηθήσουν συνολικά. Και μην ξεχνάμε ότι η φούσκα, όπως και να ’χει, δεν είναι κάτι καλό, μπορεί να πάρει μπάλα πολύ κόσμο».",https://www.athensvoice.gr/images/1074x600/jpg/files/2024-02-27/spitia.jpg
https://www.athensvoice.gr/epikairotita/politiki-oikonomia/835887/enoikia-i-golden-visa-kai-stegastiki-krisi/,Στεγαστική κρίση: Η Golden Visa και τα χρυσά ενοίκια,2024-02-09,05:16:00,Πολιτικη & Οικονομια,Newsroom,"Τα ενοίκια έχουν πάρει «φωτιά», με το φαινόμενο να οφείλεται εν μέρει στην Golden Visa. Τρεις παρεμβάσεις μελετά η κυβέρνηση.",Οι τρεις παρεμβάσεις που μελετά η κυβέρνηση,"Με τα ενοίκια να έχουν εκτοξευθεί σε δυσανάλογα για τα εισοδήματα των Ελλήνων μεγέθη, λόγω και της μεγάλης ζήτησης σε ακίνητα που παρατηρείται από το εξωτερικό –με οδηγό την Golden Visa– η κυβέρνηση μελετά τη λήψη μέτρων με στόχο να ρυθμιστεί η αγορά. Ο Κυριάκος Μητσοτάκης, σήμερα, Παρασκευή (9/2), απαντά στο πλαίσιο της «Ώρας του Πρωθυπουργού» στη Βουλή σε επίκαιρη ερώτηση του προέδρου του ΠΑΣΟΚ Νίκου Ανδρουλάκη με θέμα: «Πώς σκοπεύει η κυβέρνηση να αντιμετωπίσει τη διαρκώς εντεινόμενη στεγαστική κρίση;». Ο Νίκος Ανδρουλάκης έχει εξαπολύσει βολές τις προηγούμενες ημέρες κατά της κυβέρνησης, κατηγορώντας την ότι «παραμένει θεατής σε μια στεγαστική κρίση με πρωτοφανείς διαστάσεις».  Η ελεύθερη διακίνηση εντός Σέγκεν που επιτρέπει η Golden Visa έχει προκαλέσει «πυρετό» αγοράς ακινήτων από Κινέζους, Ισραηλινούς, Τούρκους, Λιβανέζους και Αιγύπτιους. Για τις 31.000 Golden Visa που έχουν αποκτηθεί από πολίτες τρίτων χωρών, στα «ταμεία» της χώρας έχουν εισρεύσει περί τα 2,6 δισ. ευρώ, σύμφωνα με το ρεπορτάζ που μεταδόθηκε στο κεντρικό δελτιό του ΣΚΑΙ την Πέμπτη. Από 1η Αυγούστου αυξήθηκε από τις 250.000 στις 500.000 ευρώ το αντίτιμο της Golden Visa για όσους επιλέγουν να αγοράσουν ακίνητα σε περιοχές φιλέτα της Αθήνας, στη Θεσσαλονίκη, τη Μύκονο και τη Σαντορίνη. Το γεγονός πυροδότησε «μπαράζ» αγορών ακινήτων και απότομη αύξηση τιμών σε πολλές περιοχές της Αττικής, ακόμη και εκεί όπου δεν υπήρχε ιδιαίτερο ενδιαφέρον. Πλέον οι ενδιαφερόμενοι για Golden Visa έχουν στραφεί σε περιοχές των δυτικών προαστίων, όπως το Αιγάλεω, το Περιστέρι και το Ίλιον, κάτι που οδηγεί στην άνοδο των τιμών πώλησης αλλά και των ενοικίων ακόμη και σε αυτές τις συνοικίες, όπως ακριβώς συνέβη σε πολλές περιοχές του κέντρου της Αθήνας, όπως τα Εξάρχεια, η Νεάπολη και η Κυψέλη. Επίσης, περιοχές όπως ο Πειραιάς, η Παλλήνη, το Περιστέρι, ο Γέρακας, έχουν ήδη αρχίσει να αποτελούν εναλλακτικές λύσεις για όσους δεν επιθυμούν να επενδύσουν πάνω από 250.000 ευρώ.  Ραγδαίες αυξήσεις καταγράφονται από το 2019 μέχρι σήμερα στις τιμές πώλησης ακινήτων αλλά και στα ενοίκια, όπως δείχνουν τα στοιχεία. Ποσοστά που είναι διπλάσια ή και τριπλάσια του μέσου όρου καταδεικνύουν την πραγματικότητα σε ορισμένες περιοχές της Αττικής, όπου η ζήτηση έχει ξεπεράσει κατά πολύ την προσφορά. Περιοχές όπως η Καλλιθέα και τα Βριλήσσια καταγράφουν μέγαλη αύξηση. Συγκεκριμένα υπάρχει αύξηση των ζητούμενων τιμών πώλησης έως 76% και των ζητούμενων τιμών ενοικίασης έως 62%. Οι μεγαλύτερες αυξήσεις στις τιμές πώλησης στο κέντρος της Αττικής καταγράφονται: Όσον αφορά τις τιμές ενοίκιασης, η μεγαλύτερη άνοδος έχει σημειώθεί: Στα βόρεια προάστια, οι μεγαλύτερες αυξήσεις εντοπίζονται στις τιμές πώλησης, με την άνοδο στα Βριλήσσια να αγγίζει το 68%, ενώ ακολουθούν η Αγία Παρασκευή με 67%, του Παπάγου με 65%, ο Χολαργός με 64% και το Ν. Ψυχικό με 51%. Στα νότια προάστια, η Καλλιθέα ξεχωρίζει με αύξηση των τιμών πώλησης κατά 76% ενώ ακολουθούν ο Άγιος Δημήτριος με 67%, η Δάφνη με 66%, του Ζωγράφου με 65% και η Αργυρούπολη με 60%. Οι μεγαλύτερες τιμές ενοίκιασης σύμφωνα με την ίδια έρευνα εντοπίζονται σε Υμηττό (44%) και Βουλιαγμένη (43%). Ο Κυριάκος Μητσοτάκης, σήμερα, Παρασκευή (9/2), απαντά στο πλαίσιο της «Ώρας του Πρωθυπουργού» στην Ολομέλεια της Βουλής σε επίκαιρη ερώτηση του προέδρου του ΠΑΣΟΚ Νίκου Ανδρουλάκη με θέμα: «Πώς σκοπεύει η κυβέρνηση να αντιμετωπίσει τη διαρκώς εντεινόμενη στεγαστική κρίση;». Ο πρωθυπουργός ανακοίνωσε ότι η κυβέρνηση εξετάζει την αύξηση του ορίου για την Golden Visa, ακόμη και στα 800.000 ευρώ για τα νησιά, ενώ υπενθύμισε ότι η υπάρχουν κινήσεις που έχουν γίνει για την αντιμετώπιση των έντονων πιέσων στην αγορά ακινήτων. Πάντως, η κυβέρνηση εξετάζει και άλλα μέτρα. Σύμφωνα με πληροφορίες του «Οικονομικού Ταχυδρόμου», η λύση που φαίνεται πως προκρίνει το Μαξίμου και αφορά στην τόνωση της προσφοράς ακινήτων είναι οι περαιτέρω φοροελαφρύνσεις ιδιοκτητών. Συγκεκριμένα, εξετάζεται η τριετής φοροαπαλλαγή για τους ιδιοκτήτες που θα διαθέσουν τα κενά τους ακίνητα για ενοικίαση.

 Η ΠΟΜΙΔΑ είχε προτείνει πρόσφατα πως εάν ο εκμισθωτής ή ο παραχωρών είναι φυσικό πρόσωπο να εκπίπτει ποσοστό 5% για δαπάνες επισκευής, συντήρησης, ανακαίνισης ή άλλες πάγιες και λειτουργικές δαπάνες του ακινήτου. Το ποσοστό αυτό να αυξάνεται σε 100% αν το εισόδημα προέρχεται από νέα εκμίσθωση κατοικίας ελάχιστης τριετούς διάρκειας με ημερομηνία έναρξης από την 1.1.2024 έως και 31.12.2026 και για τα πρώτα τρία (3) έτη της κάθε μίσθωσης, εφόσον η κατοικία εκμισθώνεται προς φυσικά πρόσωπα για χρήση ως κύρια κατοικία τους και ήταν κενή τουλάχιστον καθ’ όλο το έτος 2023 ή διέθετε ενεργό ΑΜΑ βραχυχρόνιας μίσθωσης την 31.12.2023. Στο «οπλοστάσιο» της κυβέρνησης ώστε να προκύψουν περισσότερα ακίνητα στην αγορά υπάρχει και το πρόγραμμα «Ανακαινίζω-Νοικιάζω» που αναμένεται να ανοίξει τις επόμενες ημέρες. Περίπου 750.000 κατοικίες είναι σήμερα δηλωμένες ως κενές, το 15% του συνολικού αποθέματος κατοικιών της χώρας, το οποίο θα μπορούσε δυνητικά να προσφέρει σημαντική «ανάσα», εάν επέστρεφε στην αγορά. Σε αυτή τη κατεύθυνση το πρόγραμμα «Ανακαινίζω – Νοικιάζω» το οποίο αποσκοπεί στην ένταξη κενών κατοικιών στην αγορά με την επιδότηση των ιδιοκτητών για την αναβάθμισή τους. Στο πρόγραμμα θα μπορούν να συμμετέχουν ιδιοκτήτες κατοικιών με ετήσιο εισόδημα έως 40.000 ευρώ και ακίνητη περιουσία έως 300.000 ευρώ, ενώ αποκλείονται όσοι έχουν ενταχθεί σε προγράμματα εξοικονόμησης ενέργειας ή ανακαίνισης για οποιοδήποτε ακίνητό τους τα τελευταία πέντε έτη. Το ακίνητο πρέπει να έχει εμβαδόν έως 100 τ.μ. και να βρίσκεται σε αστική περιοχή, δεν πρέπει να έχει δηλωθεί ως πρώτη κατοικία, ή ως μισθωμένη αλλά να αναφέρεται ως κενή στο Ε2 των τριών τελευταίων ετών. Οι εντασσόμενοι στο πρόγραμμα επιδοτούνται για δαπάνες επισκευής και ανακαίνισης έως 10.000 ευρώ. Η τρίτη παρέμβαση που αναμένεται να ανακοινώσει η κυβέρνηση προβλέπει την εφαρμογή του προγράμματος της κοινωνικής αντιπαροχής, με έναρξη εντός του 2024. Στόχος του προγράμματος είναι η ανέγερση 2.500 κοινωνικών κατοικιών για 5.000 ωφελούμενους νέους έως 39 ετών. Από την καταγραφή που έχει γίνει ενόψει της εφαρμογής του προγράμματος, εντοπίστηκαν 98 κατάλληλα οικόπεδα εντός σχεδίου, συνολικής επιφάνειας 627 στρεμμάτων, εκ των οποίων το ένα τρίτο είναι στην Αττική αλλά και 10 οικόπεδα με οικοδομική άδεια επιφάνειας 75 στρεμμάτων τα οποία θεωρούνται τα πλέον ώριμα για αξιοποίηση. Στο σχεδιασμό εντάσσονται όμως και εκτάσεις εκτός σχεδίου όπως και αδιάθετες κατοικίες, διαμερίσματα, γραφεία. Μέσα στο 2024, αναμένεται να «βγουν στην αγορά», 11 στρέμματα στη Κηφισιά, 20 στην Παιανία, 40 στη Λάρισα, 28 στρέμματα στη Ξάνθη και 74 στρέμματα στο Βόλο, όπου και θα ανεγερθούν κοινωνικές κατοικίες. Υπενθυμίζεται ότι ο πρόεδρος του ΠΑΣΟΚ εξαπέλυσε βολές κατά της κυβέρνησης για τη στεγαστική κρίση, αναφερόμενος ειδικά στο θέμα της Golden Visa και τονίζοντας ότι το μέτρο πρέπει είτε να καταργηθεί είτε να ανασταλεί. Στην ανάρτησή του αναφέρει συγκεκριμένα: «Το στεγαστικό είναι ένα διαρκώς εντεινόμενο πρόβλημα, που επηρεάζει το σύνολο της ελληνικής κοινωνίας. Εξαιτίας της κυβερνητικής αδράνειας, ζούμε πλέον σε μια νέα πραγματικότητα, όπου το δικαίωμα στη στέγαση έχει καταστεί πολυτέλεια για τους πολλούς. »Στο ΠΑΣΟΚ έχουμε αναδείξει από νωρίς τις ανισορροπίες που δημιουργούνται στην αγορά ακινήτων καθώς και τους κινδύνους που προκαλεί η απουσία στεγαστικής πολιτικής και κυβερνητικών αντανακλαστικών. »Είμαστε εδώ, με συγκεκριμένες προτάσεις και αξιοποιώντας βέλτιστες ευρωπαϊκές πρακτικές. Δημιουργούμε λύσεις, που αντιμετωπίζουν το αδιέξοδο στο οποίο έχουν περιέλθει οικογένειες, νέα ζευγάρια και φοιτητές». Το στεγαστικό είναι ένα διαρκώς εντεινόμενο πρόβλημα, που επηρεάζει το σύνολο της ελληνικής κοινωνίας.
Εξαιτίας της...",https://www.athensvoice.gr/images/1074x600/1/jpg/files/2024-02-08/enoikia-goldenvisa1.jpg
https://www.athensvoice.gr/epikairotita/politiki-oikonomia/834809/akinita-enoikia-poies-periohes-parousiazoun-auximeni-zitisi/,Οι δημοφιλέστερες περιοχές για αγορά και ενοικίαση ακινήτων το 2023 στην Ελλάδα,2024-02-01,14:44:56,Πολιτικη & Οικονομια,Newsroom,Ακίνητα - Ενοίκια: Ποιες περιοχές παρουσιάζουν αυξημένη ζήτηση - Αυξημένη η ζήτηση για ακίνητα προς πώληση  από το εξωτερικό,Αυξημένη η ζήτηση για ακίνητα προς πώληση  από το εξωτερικό,"Ενδιαφέρον προκαλούν τα πρόσφατα στοιχεία της εγχώριας αλλά και της διεθνούς ζήτησης για ακίνητα προς ενοικίαση και πώληση, σύμφωνα με τον δείκτη ζήτησης SDI, ο οποίος διαμορφώνεται από τον όγκο αναζητήσεων του Spitogatos. Περιοχές στα μεγάλα αστικά κέντρα της χώρας αλλά και γύρω από αυτά πρωταγωνιστούν στην εγχώρια ζήτηση για κατοικίες, ενώ η Χαλκιδική και το κέντρο της Αθήνας “σκαρφαλώνουν” στην κορυφή των αναζητήσεων από το εξωτερικό για ακίνητο προς πώληση στην Ελλάδα. Ελλάδα: Οι πιο δημοφιλείς περιοχές για αγορά και ενοικίαση κατοικίας το 2023 - Τι τύπο κατοικίας αναζήτησαν οι Έλληνες και σε ποιες περιοχές Οι πιο δημοφιλείς περιοχές για αγορά κατοικίας το 2023 πανελλαδικά ήταν τα Προάστια της Θεσσαλονίκης, τα Νότια Προάστια και το κέντρο της Αθήνας, τα Βόρεια Προάστια της Αθήνας και ο Δήμος Θεσσαλονίκης. Οι δημοφιλέστερες κατηγορίες κατοικιών προς πώληση για τους Έλληνες το 2023 ήταν οι μονοκατοικίες, τα διαμερίσματα και τα στούντιο. Εστιάζοντας λίγο περισσότερο στα ποιοτικά χαρακτηριστικά της εγχώριας ζήτησης και συγκεκριμένα στον τύπο κατοικίας, οι περιοχές όπου σημειώθηκε έντονο ενδιαφέρον για μονοκατοικίες προς πώληση είναι τα Προάστια της Θεσσαλονίκης και τα Βόρεια και τα Νότια Προάστια της Αθήνας. Οι περιοχές που συγκέντρωσαν το μεγαλύτερο ενδιαφέρον των Ελλήνων για αγορά διαμερίσματος είναι το κέντρο της Αθήνας, τα Προάστια της Θεσσαλονίκης αλλά και τα Νότια Προάστια της Αθήνας. Η αυξημένη ζήτηση για διαμερίσματα προς πώληση στο κέντρο της Αθήνας δεν αποτελεί καινούργια τάση, ωστόσο φαίνεται να ενισχύθηκε ακόμη περισσότερο με το πρόγραμμα δανείων “Σπίτι μου”. Το εν λόγω πρόγραμμα ώθησε αρκετούς νέους 25-39 ετών στην αναζήτηση κατοικίας σε διάφορες περιοχές του κέντρου, στις οποίες υπήρχε προσφορά κατοικιών που πληρούν τις προϋποθέσεις του δανείου. Σε σχέση με τη ζήτηση για αγορά στούντιο στην Ελλάδα, έντονο ενδιαφέρον παρατηρήθηκε και πάλι στις περιοχές του κέντρου της Αθήνας, του Δήμου Θεσσαλονίκης και των Νοτίων Προαστίων. Οι πιο δημοφιλείς περιοχές για αναζήτηση κατοικίας προς ενοικίαση πανελλαδικά για το 2023 ήταν το κέντρο της πρωτεύουσας και τα Νότια Προάστιά της, ενώ ακολουθούν τα Προάστια της Θεσσαλονίκης, ο Δήμος Θεσσαλονίκης και τα Βόρεια Προάστια της Αθήνας. Σε ό,τι αφορά την ενοικίαση διαμερίσματος, οι περιοχές με τη μεγαλύτερη ζήτηση ήταν αυτές του κέντρου της Αθήνας, των Νοτίων Προαστίων αλλά και των Προαστίων της Θεσσαλονίκης, ενώ σε σχέση με τη ζήτηση για στούντιο προς ενοικίαση, το ενδιαφέρον των Ελλήνων επικεντρώθηκε στο κέντρο της πρωτεύουσας, τον Δήμο Θεσσαλονίκης αλλά και τα Νότια Προάστια της Αθήνας. Τις εντυπώσεις του διεθνούς κοινού φαίνεται να «έκλεψε» η Χαλκιδική για το 2023 σε ό,τι αφορά την αναζήτηση ακινήτου προς πώληση στην Ελλάδα. Ακολουθούν το κέντρο της Αθήνας, τα Νότια Προάστια της Αθήνας, οι Κυκλάδες και τα Προάστια της Θεσσαλονίκης. 

 Εμβαθύνοντας ακόμη περισσότερο στις πιο περιζήτητες περιοχές της Ελλάδας, βλέπουμε ότι οι περιοχές της Χαλκιδικής που τράβηξαν το ενδιαφέρον των δυνητικών αγοραστών από το εξωτερικό είναι η Κασσάνδρα, η Σιθωνία, η Καλλικράτεια, τα Μουδανιά και η Παλλήνη. Η ζήτηση για αγορά ακινήτων από ξένους αγοραστές στις περιοχές της Χαλκιδικής φαίνεται να συνδέεται με την αυξημένη τουριστική δραστηριότητα σε αυτές τις περιοχές, όπου υπάρχει και προσφορά ακινήτων βραχυπρόθεσμης μίσθωσης. Εστιάζοντας στην περιοχή του κέντρου της Αθήνας, οι περιοχές που συγκέντρωσαν το μεγαλύτερο ενδιαφέρον είναι το Κολωνάκι-Λυκαβηττός, το Παγκράτι, το Ιστορικό κέντρο, η περιοχή Αμπελόκηποι-Πεντάγωνο και η Κυψέλη. Την πρωτιά στις Κυκλάδες παίρνει η Πάρος, σε ό,τι αφορά τη διεθνή ζήτηση ακινήτων προς πώληση το 2023, ενώ ακολούθησαν η Μύκονος, η 
 Νάξος, η Σύρος και η Σαντορίνη. Στα προάστια της Θεσσαλονίκης, ο Θερμαϊκός, η Καλαμαριά, η Θέρμη, ο Εύοσμος και η Επανομή αποτέλεσαν τις δημοφιλέστερες περιοχές για αγορά ακινήτου για τους ενδιαφερόμενους από το εξωτερικό. Στα Νότια Προάστια της Αττικής, το ενδιαφέρον της διεθνούς ζήτησης για ακίνητα προς πώληση επικεντρώθηκε στη Γλυφάδα, τη Βούλα, το Παλαιό Φάληρο, τη Βουλιαγμένη αλλά και την Καλλιθέα. Αυξημένη κατά 5% σε σχέση το 2022 ήταν η διεθνής ζήτηση για ακίνητα προς πώληση στην Ελλάδα το 2023. Οι χώρες από όπου προήλθε το πιο έντονο ενδιαφέρον για αγορά ακινήτου στην Ελλάδα το 2023 είναι η Γερμανία, οι Ηνωμένες Πολιτείες της Αμερικής και το Ηνωμένο Βασίλειο, ενώ αξιοσημείωτη είναι η ζήτηση για αγορά ακινήτων που προέρχεται από γειτονικές χώρες των Βαλκανίων, όπως η Σερβία, η Βόρεια Μακεδονία αλλά και η Βουλγαρία. Οι πιο δημοφιλείς τύποι ακινήτου για τους δυνητικούς αγοραστές από το εξωτερικό ήταν οι μονοκατοικίες, τα διαμερίσματα αλλά και τα οικόπεδα.",https://www.athensvoice.gr/images/1074x600/1/jpg/files/2024-02-01/akinhta.jpg
https://www.athensvoice.gr/epikairotita/politiki-oikonomia/834676/enoikia-attiki-ragdaia-auxisi-stis-times/,Ραγδαίες αυξήσεις των τιμών πώλησης ακινήτων στην Αττική -  Έως 62% άνοδο οι τιμές των ενοικίων,2024-01-31,17:28:14,Πολιτικη & Οικονομια,Newsroom,Ενοίκια - Αττική: Ραγδαία αύξηση στις τιμές - Ποιες περιοχές στο λεκανοπέδιο έχουν τη μεγαλύτερη ζήτηση,Ποιες περιοχές στο λεκανοπέδιο έχουν τη μεγαλύτερη ζήτηση,"Η Αττική έχει μετατραπεί σε μια από τις πιο περιζήτητες πόλεις στην Ευρώπη όσον αφορά την εύρεση και την αγορά ακινήτων. Σύμφωνα με την έρευνα που δημοσιοποίησε το Bloomberg τον Νοέμβριο, οι τιμές των κατοικιών στην πρωτεύουσα για τον Οκτώβριο αυξήθηκαν κατά 12,2%, ποσοστό μεγαλύτερο από μεγάλες ευρωπαϊκές πόλεις. Σύμφωνα με το ρεπορτάζ της Καθημερινής, ραγδαίες αυξήσεις καταγράφονται από το 2019 μέχρι σήμερα στις τιμές πώλησεις των ακινήτων αλλά και στα ενοίκια. Ποσοστά που είναι διπλάσια ή και τριπλάσια του μέσου όρου και καταδεικνύουν την πραγματικότητα σε ορισμένες περιοχές της Αττικής, όπου η ζήτηση έχει ξεπεράσει κατά πολύ την προσφορά. Περιοχές όπως η Καλλιθέα και τα Βριλήσσια καταγράφουν μέγαλη αύξηση στα ποσοστά τους. Συγκεκριμένα υπάρχει αύξηση των ζητούμενων τιμών πώλησης έως 76% και των ζητούμενων τιμών ενοικίασης έως 62% αντίστοιχα. Οι μεγαλύτερες αυξήσεις στο κέντρος της Αττικής καταγράφονται: Όσον αφορά τις τιμές ενοίκιασης, τη μεγαλύτερη άνοδο έχουν σημειώσει: Στα βόρεια προάστια, οι μεγαλύτερες αυξήσεις εντοπίζονται στις τιμές πώλησης, με την άνοδο στα Βριλήσσια να αγγίζει το 68%, ενώ ακολουθούν η Αγία Παρασκευή με 67%, του Παπάγου με 65%, ο Χολαργός με 64% και το Ν. Ψυχικό με 51%. Στα νότια, η Καλλιθέα ξεχωρίζει με αύξηση των τιμών πώλησης κατά 76% ενώ ακολουθούν ο Άγιος Δημήτριος με 67%, τη Δάφνη με 66%, του Ζωγράφου με 65% και την Αργυρούπολη με 60%. Οι μεγαλύτερες τιμές ενοίκιασης σύμφωνα με την ίδια έρευνα εντοπίζονται σε Υμηττό (44%) και Βουλιαγμένη (43%). Η αύξηση των τιμών στις κατοικίες στην Αθήνα οφείλεται κατά μεγάλο ποσοστό στις μακρές και αργές επιπτώσεις της κρίσης χρέους της Ελλάδας. Χιλιάδες σπίτια έχουν «εμπλακεί» σε νομικές υποθέσεις, γεγονός που ανεβάζει πολύ γρήγορα τις τιμές από οποιαδήποτε ευρωπαϊκή πόλη. Ένας άλλος λόγος είναι το τέλος εποχής του «φθηνού χρήματος» έχει προκαλέσεις τριβές στην αγοραστική δύναμη των πολιτών.",https://www.athensvoice.gr/images/1074x600/1/jpg/files/2023-04-23/akinhta.jpg
https://www.athensvoice.gr/epikairotita/politiki-oikonomia/832489/zaharaki-programma-anakainizo-enoikiazo-gia-12500-katoikies/,Άμεσα ξεκινά το πρόγραμμα «Ανακαινίζω-Ενοικιάζω» - Θα αφορά 12.500 κατοικίες,2024-01-17,14:16:09,Πολιτικη & Οικονομια,Newsroom,Σοφία Ζαχαράκη: Το πρόγραμμα «Ανακαινίζω-Ενοικιάζω» θα βγει άμεσα στον αέρα και θα αφορά 12.500 κατοικίες - Τα χαρακτηριστικά και τα βήματα για την επιχορήγηση.,Πώς θα λαμβάνουν την κρατική επιχορήγηση οι δικαιούχοι,"Στα προγράμματα στεγαστικής πολιτικής που υλοποιεί το υπουργείο Κοινωνικής Συνοχής και Οικογένειας, με στόχο την εξασφάλιση προσιτής και ποιοτικής στέγης σε νέους, νέα ζευγάρια και οικογένειες, αναφέρθηκε η αρμόδια υπουργός, Σοφία Ζαχαράκη. Η κ. Ζαχαράκη τόνισε ότι άμεσα θα βγει στον αέρα και το πρόγραμμα «Ανακαινίζω-Ενοικιάζω» το οποίο θα αφορά περίπου 12.500 κατοικίες. Τα χαρακτηριστικά του προγράμματος προσομοιάζουν στην κοινωνική κατοικία, καθώς οι ιδιοκτήτες θα λαμβάνουν την κρατική επιχορήγηση για τις εργασίες ανακαίνισης αφότου αναρτούν ηλεκτρονικά το μισθωτήριο συμβόλαιο διάρκειας τουλάχιστον τριών ετών. Αναγνωρίζοντας το κόστος στέγασης στην Ελλάδα, που είναι το υψηλότερο σε επίπεδο Ευρωπαϊκής Ένωσης, και την πίεση που προκαλεί κυρίως σε νέους και οικογένειες με παιδιά και ευάλωτα νοικοκυριά, η υπουργός Κοινωνικής Συνοχής και Οικογένειας «στάθηκε» στο πρόγραμμα «Σπίτι μου», με δικαιούχους νέους μέχρι 39 ετών, με το οποίο ήδη 2.596 νέα ζευγάρια βρήκαν το σπίτι τους και έχουν εκταμιευθεί δάνεια ύψους 247 εκατομμύρια ευρώ. Σημείωσε, δε, ότι ο προϋπολογισμός τού εν λόγω προγράμματος ύψους 1 δισ. ευρώ εξαντλήθηκε αμέσως και επεσήμανε πως «αυτό δείχνει ότι είναι πετυχημένο». Παράλληλα, υπενθύμισε ότι «τρέχει» το πρόγραμμα «Κάλυψη» σε 44 δήμους μέχρι στιγμής, έχουν υπαχθεί σε αυτό 383 ακίνητα ιδιοκτητών και έχουμε 138 στεγασμένα νοικοκυριά. Προοπτικά το πρόγραμμα μπορεί να εντάξει 1.000 νοικοκυριά σε ακίνητα που στο παρελθόν είχαν αξιοποιηθεί για το πρόγραμμα «Εστία». Ο συνολικός προϋπολογισμός του προγράμματος ανέρχεται σε 21,5 εκατομμύρια ευρώ.",https://www.athensvoice.gr/images/1074x600/jpg/files/2024-01-17/anakainizo-zaxaraki.jpg
https://www.athensvoice.gr/politismos/831707/oikia-palama-prohoroun-oi-diadikasies-apokatastasis/,H Οικία Παλαμά εντάσσεται δυναμικά στην Αθήνα,2024-01-11,19:40:41,Πολιτισμος,Newsroom,Οικία Παλαμά: Προχωρούν οι διαδικασίες αποκατάστασης - Πώς το σημαντικό ιστορικό τοπόσημο θα αποτελέσει νέο πυρήνα πολιτισμού για την πρωτεύουσα,Πώς το σημαντικό ιστορικό τοπόσημο θα αποτελέσει νέο πυρήνα πολιτισμού για την πρωτεύουσα,"Το Υπουργείο Πολιτισμού προχωρεί συστηματικά τις διαδικασίες αποκατάστασης της Οικίας Παλαμά -ιστορικού διατηρητέου μνημείου ιδιοκτησίας του- στην οδό Περίανδρου 5, στην Πλάκα, σε συνέχεια της θετικής γνωμοδότησης του Κεντρικού Συμβουλίου Νεωτέρων Μνημείων επί της μελέτης αποκατάστασης του κτηρίου και της μελέτης συντήρησης του εσωτερικού διακόσμου. Το μνημείο είναι ένα διώροφο, επίμηκες κτήριο με νεοκλασικίζοντα στοιχεία, κυρίως στον όροφο. Η εγχάρακτη λιθοδομή, καθώς και τα υπολείμματα των παραστάδων στον όροφο μαρτυρούν την επιβλητικότητα, που κάποτε παρουσίαζε το κτήριο. Η όψη του έχει υποστεί αλλοιώσεις κυρίως στο τμήμα του ισογείου από μεταγενέστερες επεμβάσεις. Το κτήριο αποτέλεσε ένα διώροφο συγκρότημα κατοικιών, χωρίς υπόγειο με κοινόχρηστη είσοδο και αυλή που παραπέμπει στην τυπολογία της λαϊκής αθηναϊκής οικίας. Κάποιες μεταγενέστερες επεμβάσεις είναι εμφανείς στις λιθοδομές καθώς και στην κύρια όψη. Η ιστορία του κτηρίου ξεκινά τα μέσα του 19ου αιώνα. Στο αρχικό αυτό κτήριο έγιναν ριζικές αλλαγές και προσθήκες στις αρχές του 20ου αιώνα, σε δύο διακριτά στάδια. Τη δεκαετία του ‘30 έλαβαν χώρα νέες προσθήκες, εξωραϊσμοί και διαμερισματοποίηση του ορόφου, ενώ επεμβάσεις έγιναν και τη δεκαετία του ‘50. Σύμφωνα με τη μελέτη αποκατάστασης προβλέπονται μια σειρά από μέτρα τα οποία στοχεύουν στην εξασφάλιση της υλικής υπόστασης του κτηρίου, στην εισαγωγή νέων χρήσεων και λειτουργιών με τρόπο αρμονικό προς τη μορφή του μνημείου και κατάλληλων, ώστε να αναδεικνύουν την σημασία του ως ένα εξέχον τοπόσημο για την ιστορία της πόλης και της Ελλάδας γενικότερα. Το κομβικό στοιχείο που αναδεικνύεται μέσω της αρχιτεκτονικής μελέτης είναι το ιστορικό γεγονός ότι το σπίτι και ειδικά η αυλή αποτέλεσε την αφετηρία της νεκρικής πομπής της κηδείας του ποιητή που εξελίχθηκε σε παλλαϊκή πορεία εναντίον του κατακτητή μέσα στην κατοχή. Στο πλαίσιο αυτό, η αρχιτεκτονική διαμόρφωση εστιάζει στη νοηματική διασύνδεση του εσωτερικού χώρου της αυλής με τον εξωτερικό χώρο και την οδό Περιάνδρου. Προβλέπεται μια διαμόρφωση που θα αποτελέσει τον μίτο που θα συνδέει υπαινικτικά με ελαφρές κατασκευές και τον κατάλληλο φωτισμό το μέσα με το έξω. Στην αυλή προτείνεται η προσθήκη μιας ημιυπαίθριας κατασκευής που διαμορφώνει ένα αισθητικά άρτιο πλαίσιο για μια μόνιμη φωτογραφική έκθεση σε σχέση με τον ποιητή και κυρίως με το γεγονός της κηδείας του. Η ημιυπαίθρια κατασκευή θα αποτελεί, επίσης, έναν μεταβατικό χώρο εισόδου, προς μια ισόγεια αίθουσα για παρουσιάσεις βιβλίων ή άλλες συναφείς δραστηριότητες με χωρητικότητα 50 ατόμων. Ο κεντρικός ιστορικός πυρήνας του συγκροτήματος γίνεται αντικείμενο συστηματικής αποκατάστασης με συντήρηση των δομικών στοιχείων και όπου κρίνεται, λόγω της κατάστασης διατήρησης τους, απαραίτητο, με τμηματικές προσθήκες με νέα υλικά (στέγη, νέα κουφώματα). Τα ίχνη ζωγραφικού διακόσμου που εντοπίστηκαν θα συντηρηθούν. Οι νέες προσθήκες (ημιυπαίθριος χώρος, πυρήνας με wc) θα είναι εύκολα διακριτές από την υφιστάμενη κατασκευή. Στο πλαίσιο των εργασιών αποκατάστασης θα καθαιρεθούν τμήματα ετοιμόρροπων ή βλαπτικών στοιχείων για την κατασκευή, τοίχοι ή τμήμα τοίχων για λειτουργικούς λόγους, κατασκευές που βλάπτουν την δημόσια υγεία όπως το πρόχειρο στέγαστρο της αυλής με επικάλυψη από φύλλα αμιάντου, η ξύλινη στέγη. Η μελέτη συντήρησης έχει ως αντικείμενο τη διερεύνηση, συντήρηση και αποκατάσταση του διακόσμου των όψεων και του ζωγραφικού διακόσμου που σώζεται στους εσωτερικούς χώρους του κτηρίου. Επιπρόσθετα, διερευνά την ύπαρξη ή μη ζωγραφικού διακόσμου στα ξύλινα στοιχεία της Οικίας. Στη μελέτη συντήρησης προσδιορίζεται η έκταση των αλλοιώσεων, οι προτεινόμενες επεμβάσεις συντήρησης-αποκατάστασης, οι μέθοδοι και τα υλικά που θα απαιτηθούν για τη στερέωση, προστασία και ανάδειξη των αναφερόμενων διατηρητέων στοιχείων, σύμφωνα με τους κανόνες δεοντολογίας και τη διεθνή πρακτική στην επιστήμη της συντήρησης. Η Υπουργός Πολιτισμού Λίνα Μενδώνη δήλωσε: «Η ιστορική Οικία Παλαμά, αποτελεί την τελευταία οικία του ποιητή, στην οποία έζησε με την οικογένειά του, μέχρι τον θάνατό του το 1943. Το κτήριο, αποτελεί ισχυρό σημείο αναφοράς για την ιστορία της Αθήνας, αλλά και τη σύγχρονη ιστορία μας γενικότερα, καθώς στις 28 Φεβρουαρίου 1943 η εξόδιος ακολουθία του ποιητή Κωστή Παλαμά συνδέθηκε με την μεγαλύτερη αντιστασιακή διαδήλωση στην Αθήνα ενάντια στην γερμανική κατοχή, τονώνοντας το εθνικό φρόνημα των Ελλήνων. Έπειτα από δεκαετίες εγκατάλειψης, σε συνέχεια της απόκτησης της ιδιοκτησίας του από το Υπουργείο Πολιτισμού, το 2023 ,η αποκατάσταση του κτηρίου έχει ως στόχο την ανάδειξη του μνημείου και την ένταξη στη ζωή της πόλης ως χώρος μελέτης και σπουδής της νεότερης ελληνικής λογοτεχνίας και διάδοσης του έργου του μεγάλου Έλληνα ποιητή. Η οικία Παλαμά εντάσσεται στο πλαίσιο της στρατηγικής μας για την ανάδειξη ιδιόκτητων κτηρίων του, που παρουσιάζουν ιδιαίτερο αρχιτεκτονικό και ιστορικό ενδιαφέρον, με σκοπό να αποτελέσουν νέους πυρήνες πολιτισμού στο ιστορικό κέντρο της πρωτεύουσας». Ο ποιητής Κωστής Παλαμάς πέρασε στην οδό Περιάνδου τα τελευταία χρόνια της ζωής του, σε μεγάλη ηλικία, αφού αναγκάστηκε να μετακομίσει εκεί μετά την έξωσή του από την κατοικία επί της οδού Ασκληπιού 3, η οποία έχει πλέον κατεδαφιστεί. Έζησε σε ένα από τα δύο διαμερίσματα του δευτέρου ορόφου με τη σύζυγό του Μαρία και την κόρη τους Ναυσικά, μαζί με άλλους ενοίκους. Εκεί άφησε και την τελευταία του πνοή. Το 2023 συμπληρώθηκαν 80 χρόνια από τον θάνατο του ποιητή. Η Οικία Παλαμά αποτελεί ένα σημαντικό ιστορικό τοπόσημο για την Αθήνα. Το Υπουργείο Πολιτισμού χαρακτήρισε το κτήριο ως μνημείο το 1999, ενώ η διαδικασία απαλλοτρίωσής του ξεκίνησε το 2020. Μετά από αλλεπάλληλες προσφυγές της τ. ιδιοκτήτριας στο Συμβούλιο της Επικρατείας, τελικά η απαλλοτρίωση συντελέστηκε τον Μάιο του 2023 και το ακίνητο περιήλθε στην ιδιοκτησία του ΥΠΠΟ. Η μελέτη αποκατάστασης - επανάχρησης του κτηρίου εκπονήθηκε με ευγενική χορηγία του Ιδρύματος «Σύλβιας Ιωάννου», ώστε το έργο να ενταχθεί για χρηματοδότηση στην προγραμματική περίοδο 2021-2027.",https://www.athensvoice.gr/images/1074x600/jpg/files/2024-01-11/oikia-palama.jpg
https://www.athensvoice.gr/epikairotita/ellada/831338/enoikia-protaseis-gia-provlima-apo-to-think-tank-the-catalyst/,Λύνεται το πρόβλημα των ενοικίων; Μια πρόταση 5 σημείων του  think tank «The Catalyst»,2024-01-09,15:39:00,Ελλαδα,Newsroom,Ενοίκια: Προτάσεις επίλυσης από το think tank «The Catalyst»,"Το ενοίκιο, ιδιαίτερα στα μεγάλα αστικά κέντρα, καθιστά την στέγη σχεδόν απαγορευτική για ένα κομμάτι του πληθυσμού","Το οικιστικό είναι ένα από τα σημαντικότερα προβλήματα που αντιμετωπίζουν τα νοικοκυριά στην Ελλάδα. Το «The Catalyst», επικεντρώνεται στο κόστος ενοικίασης που επιβαρύνει σε υπερβολικό βαθμό τα νοικοκυριά. Αντιμετωπίζοντας το συγκεκριμένο πρόβλημα ως συνέπεια μιας έντονης ανισορροπίας ανάμεσα στην προσφορά και την ζήτησης κατοικιών επιχειρούμε να συνθέσουμε μια πρόταση πολιτικής που θα το αντιμετωπίζει βραχυπρόθεσμα και μακροπρόθεσμα καθώς -είναι σε κάθε περίπτωση σαφές- ότι η σημερινή κατάσταση δεν μπορεί επί μακρόν να συνεχιστεί. Το ενοίκιο, ιδιαίτερα στα μεγάλα αστικά κέντρα, καθιστά την στέγη σχεδόν απαγορευτική για ένα κομμάτι του πληθυσμού, όντας υπερβολικό και αναντίστοιχο με τις αμοιβές και την ποιότητα των προσφερόμενων κατοικιών. Το 38,7% των φτωχών νοικοκυριών βρίσκεται σε αδυναμία να έχει ικανοποιητική θέρμανση και δροσιά στο σπίτι του, όπως και το 14,1% των μη φτωχών νοικοκυριών , ενώ το 42,2% των φτωχών νοικοκυριών διαβιεί σε κατοικίες με στενότητα χώρου, όπως και το 24,7% των μη φτωχών νοικοκυριών. Η μεγάλη υποχώρηση των νέων κατασκευών, από μια περίοδο σταθερότητας τα έτη 1990-2007, μέσα στην κρίση η κατασκευή νέων κατοικιών γνώρισε καθίζηση Οι βραχυχρόνιες μισθώσεις. Οι βραχυχρόνιες μισθώσεις στην πραγματικότητα «αφαιρούν» ένα σημαντικό αριθμό διαμερισμάτων από την αγορά των μακροχρόνιων κατοικιών. Μόνο στον δήμο Αθηναίων στην πλατφόρμα AirBnb εμφανίζονται εγγεγραμμένα 11.652 διαμερίσματα ή ολόκληρα σπίτια ενώ άλλα 3880 είναι στην ευρύτερη περιοχή της Θεσσαλονίκης Οι Golden Visa με τουλάχιστον 12.500 οικίες/ διαμερίσματα την τελευταία πενταετία έχουν πωληθεί σε εκτός ΕΕ πολίτες Δείτε την πρόταση αναλυτικά στο site του «The Catalyst»: https://shorturl.at/zDKQ6",https://www.athensvoice.gr/images/1074x600/jpg/files/2023-07-11/enoikiastiria_thessaloniki_foititiki_stegi.jpg
https://www.athensvoice.gr/your-voice/oi-istories-sas/828238/istories-gia-agrious-peripeteia-tou-g-nene-me-enoikiasi-spitiou/,Ιστορίες για αγρίους: O Γιάννης Νένες και το σπίτι «φάντασμα»,2023-12-21,15:18:37,Οι Ιστοριες σας,Γιοβάννα Βλασσοπούλου,Ιστορίες για αγρίους: Η περιπέτεια του Γιάννη Νένε με την ενοικίαση σπιτιού από δύο απατεώνες.,Ακολούθησε την τυπική διαδικασία για την ενοικίαση σπιτιού. Όμως εξαπατήθηκε κι έτσι μια ολόκληρη ζωή 35 ετών μεταφέρθηκε σε αποθήκη και ο ίδιος σε ξενοδοχείο,"Όλοι έχουμε ζήσει διάφορα. Αναπάντεχα, επικίνδυνα, σοκαριστικά, απίστευτα. Ιστορίες για άγριους που τις συζητάμε στις παρέες. Μια τέτοια απίστευτη ιστορία απάτης έζησε και ο Γιάννης Νένες, δημοσιογράφος, ραδιοφωνικός παραγωγός στο Voice 102,5, μεταφραστής, γραφίστας, σκιτσογράφος και ωραίος άνθρωπος με πολλές και ενδιαφέρουσες ιστορίες. Πριν από περίπου 6 χρόνια μέσα από επαγγελματικούς κύκλους ο Γιάννης γνώρισε ένα ζευγάρι, τον Μανώλη και τον Τάσο – 55άρηδες, ευγενικοί, εγκάρδιοι και γνωστοί άνθρωποι του ευρύτερου καλλιτεχνικού χώρου. Ο Μανώλης ήταν για πολλά χρόνια υπεύθυνος δημοσίων σχέσεων σε ιστορικό συναυλιακό χώρο που ανήκε σε μεγάλο εκδοτικό οίκο. Ο Τάσος δήλωνε ηθοποιός, «υπεύθυνος ρεπερτορίου» του Εθνικού Θεάτρου και επίσης έλεγε ότι είχε παίξει στο «Μαμά Μία» όταν είχε γυριστεί στη Σκόπελο. Δεν ήταν φίλοι του Γιάννη, συναντιόντουσαν τυχαία σε κοινωνικά καλέσματα. Ο Γιάννης κάποια στιγμή είχε αναφέρει πάνω σε συζήτηση (με αυτούς παρόντες) πως ψάχνει να νοικιάσει σπίτι. Λίγες ημέρες μετά, τον προσέγγισαν ο Τάσος και ο Μανώλης και του είπαν ότι έχουν ένα σπίτι που το νοικιάζουν και θέλουν πολύ να το δει. Ισχυρίστηκαν ότι το σπίτι είναι κληρονομιά του Τάσου από μια θεία του, βρισκόταν πολύ κοντά στο σπίτι του Γιάννη στον περιφερειακό του Λυκαβηττού και ότι μπορούν να του το δείξουν. Έκλεισαν ένα ραντεβού, λοιπόν, ο Γιάννης ενθουσιάστηκε με τον χώρο αλλά και με το χαμηλό ενοίκιο – όπως του είχαν αναφέρει, ήθελαν πολύ να μείνει κάποιος σαν εκείνον εκεί. Μάλιστα, με το κινητό του τράβηξε βίντεο την περιήγηση στο σπίτι (με τον Τάσο και τον Μανώλη να σχολιάζουν περιχαρείς) ώστε να το δείξει στα αδέλφια του και να πάρει τη γνώμη τους πριν το νοικιάσει. Τα είπανε, τα συμφωνήσανε, υπόγραψαν και τα συμβόλαια, πήραν από τον Γιάννη 3 ενοίκια μπροστά και εξαφανίστηκαν. Δεν απαντούσαν στα περισσότερα τηλεφωνήματά του και όταν κάποιες, λίγες φορές, απαντούσαν και εκείνος ζητούσε τα κλειδιά του διαμερίσματος για να πάει να μετρήσει τοίχους και αποστάσεις για τα έπιπλα, του έλεγαν ένα σωρό δικαιολογίες του τύπου πλημμύρισε το σπίτι, είναι οι μάστορες μέσα, δεν μπορείς να πας τώρα και άλλα τέτοια. Δύο μήνες μετά τα συμβόλαια παρέμεναν άφαντοι, όπως και τα κλειδιά του διαμερίσματος. Ο Γιάννης εν τω μεταξύ έπρεπε να αφήσει το προηγούμενο σπίτι που νοίκιαζε, αφού οι ιδιοκτήτες του το είχαν νοικιάσει σε κάποιον άλλο, και πιέζονταν. Απίστευτο! Ο Γιάννης είχε νοικιάσει ένα σπίτι ακολουθώντας την τυπική διαδικασία και δεν είχε σπίτι να μείνει. Έτσι Cd, βιβλία έπιπλα και μια ολόκληρη ζωή 35 ετών μεταφέρθηκαν σε αποθήκη και ο ίδιος σε ξενοδοχείο. Οι δύο τύποι παρέμεναν εξαφανισμένοι και μόνο όταν ο Γιάννης απευθύνθηκε σε δικηγόρο εμφανίστηκε ο ένας, ο Τάσος. Τους κλάφτηκε πως αντιμετώπιζαν κάποια προβλήματα υγείας και για αυτό δεν μπορούσαν να του δώσουν τα κλειδιά, επέμεινε πως το σπίτι ήταν δικό του και μετά από πίεση του δικηγόρου έδωσε μια επιταγή στον Γιάννη με το ποσό των τριών ενοικίων – η οποία όμως, όπως διαπίστωσαν την επόμενη ημέρα, ήταν ακάλυπτη. Ο Γιάννης είχε εξαπατηθεί. Εν τω μεταξύ ο καιρός περνούσε, άκρη δεν έβρισκε και είχε και έναν σωρό πρακτικά ζητήματα να αντιμετωπίσει. Πλήρωνε αποθήκη για τα έπιπλα, δωμάτιο ξενοδοχείου για να μένει, και οι δύο τύποι άφαντοι. Οπότε ξεκίνησε να ψάχνει ξανά για σπίτι. Ψάχνοντας στις αγγελίες, «έπεσε» πάνω στο σπίτι. Αυτό που είχε νοικιάσει με συμβόλαια, αυτό που είχε πληρώσει αλλά δεν είχε τα κλειδιά. Ήταν προς ενοικίαση (!). Κάλεσε στο μεσιτικό γραφείο που είχε αναρτήσει την αγγελία, τους είπε το στόρι και αυτοί, σοκαρισμένοι, τον έφεραν σε επικοινωνία με τον ιδιοκτήτη του σπιτιού. Τον πραγματικό ιδιοκτήτη. Σοκ και αυτός. Σοκ και ο Γιάννης. Άφαντοι οι απατεώνες. Έτσι, ο Γιάννης και ο πραγματικός ιδιοκτήτης της μεζονέτας κατέθεσαν μήνυση, η οποία έκτοτε ξεχάστηκε. Όταν ο Γιάννης άρχισε να το συζητάει με φίλους και γνωστούς από τον δημοσιογραφικό χώρο έμαθε και άλλες ιστορίες για το πώς το δίδυμο Τάσος-Μανώλης είχαν εξαπατήσει πολλούς άλλους με διάφορους και απίθανους τρόπους. Γειτόνισσά τους, τους είχε δώσει τα κλειδιά του σπιτιού της για να ποτίζουν τα φυτά όσο αυτή θα έλειπε και μόλις γύρισε βρήκε το σπίτι άδειο! Επισκέφτηκαν το σπίτι γνωστού Dj και έκλεψαν κάποια αντικείμενα αξίας, τα οποία του επέστρεψαν από μόνοι τους (!) κάποιες ημέρες αργότερα. Έμεναν, παλαιότερα, σε ένα διαμέρισμα στο Κολωνάκι όπου έκαναν ρευματοκλοπή και κλοπή τηλεφωνικής γραμμής από το διπλανό διαμέρισμα. Μάλιστα, μία μέρα έφθασε στο σπίτι ένας άνθρωπος ο οποίος τους φώναζε να φύγουν αμέσως γιατί το σπίτι που έμεναν ανήκε σε μία θεία του (!). Οι εν λόγω «κύριοι» κυκλοφορούν στα μπαρ της Αθήνας υποσχόμενοι συνεργασία, λέγοντας ότι «αύριο θα φέρουν τα χρήματα για τη συμφωνία». Συνεχίζουν να αναστατώνουν την Αθήνα με τις απατεωνιές τους. Απατεωνιές που άλλες φορές είναι μικρές και άλλες μεγαλύτερες, μα σε κάθε περίπτωση τραυματίζουν τους παθόντες οικονομικά και κυρίως ψυχολογικά. Στο σήμερα, ο Γιάννης εξακολουθεί να περιμένει τη δικαιοσύνη να δράσει, ενώ το ζευγάρι Μανώλης και Τάσος συνεχίζουν να κάνουν κοινωνική ζωή, να εμφανίζονται σε συναυλίες και μπαρ σαν να μη συμβαίνει τίποτα. Και βέβαια, κάθε τόσο αλλάζουν σπίτι χωρίς ποτέ να ξέρει κανείς πώς το βρίσκουν και πώς συντηρούνται. Ο Γιάννης αποφάσισε τη δημοσιοποίηση της ιστορίας γιατί, «μπορεί να φανεί χρήσιμη για άλλους ώστε να φυλάσσονται από αυτά τα δύο άτομα. Και ίσως κάποτε η δικαιοσύνη να κάνει το έργο της». *Στείλτε και τη δική σας στο info@athensvoice.gr με την ένδειξη: Ιστορίες για άγριους",https://www.athensvoice.gr/images/1074x600/jpg/files/2023-12-13/spiti-fantasma.jpg
https://www.athensvoice.gr/epikairotita/diethni/828982/tourkia-kedriki-trapezitis-menei-goneis-logo-upsilon-enoikion/,Η κεντρική τραπεζίτης της Τουρκίας μένει με τους γονείς της λόγω υψηλών ενοικίων,2023-12-18,18:12:08,Κοσμος,,Τουρκία: Η κεντρική τραπεζίτης της χώρας μένει με τους γονείς της λόγω υψηλών ενοικίων,Η Χαφιζέ Ερκάν υποστηρίζει ότι δεν έχει συγκεκριμένη λύση,"Η πρώτη γυναίκα στην ιστορία της Τουρκίας που καταλαμβάνει το χαρτοφυλάκιο της Κεντρικής Τράπεζας, με δεκάχρονη θητεία στην Goldman Sachs και σε άλλες υψηλές θέσεις στην Wall Street αναγκάζεται να μένει με τους γονείς της λόγω υψηλών ενοικίων. «Είναι τρομερά ακριβά τα  ενοίκια στην Κωνσταντινούπολη. Είναι πιο ακριβά και από το Μανχάταν! Και έτσι, συμφωνήσαμε με τους γονείς μου και μένουμε μαζί τους» είπε η επικεφαλής της Κεντρικής Τράπεζας της Τουρκίας σε μια αποκαλυπτική στη συνέντευξη που παραχώρησε στο διευθυντή της εφημερίδας Χουριέτ, Αχμέτ Χακάν. «Βλέπουμε ότι η αύξηση των τιμών στα ενοίκια επιβραδύνεται. Χρειαζόμαστε όμως χρόνο ώστε να υποχωρήσουν» είπε, ενώ για το ειδικό πρόβλημα των ανεξέλεγκτων ενοικίων, στις μητροπολιτικές πόλεις, όπως η Κωνσταντινούπολη, η Ερκάν δεν είχε συγκεκριμένη λύση. «Όταν υπάρχει έλλειψη προσφοράς και φθηνή χρηματοδότηση οι ισορροπίες μπορεί να διαταραχθούν,» παραδέχτηκε η Ερκάν τονίζοντας ότι το σημαντικότερο πρόβλημα  είναι η έλλειψη κοινωνικής κατοικίας. «Ένα άτομο δεν πρέπει να έχει 10 σπίτια, 10 άτομα πρέπει να έχουν από ένα σπίτι,» είπε η Χαφιζέ Γκαγιπέ Ερκάν στον διευθυντή της Χουριέτ. Για να κατευνάσει κάπως την κατάσταση η τουρκική κυβέρνηση περιόρισε τις αυξήσεις των ενοικίων στο 25%  αλλά αυτό είχε ως αποτέλεσμα οι ιδιοκτήτες να εξαναγκάζουν τους ενοικιαστές σε έξωση με διάφορους  τρόπους για να ορίσουν υψηλότερα ενοίκια. Η επικεφαλής της Κεντρικής Τράπεζας της Τουρκίας είπε ότι στόχος της κυβέρνησης είναι στο τέλος του 2025 ο πληθωρισμός να μειωθεί στο 14% και σε μονοψήφιο αριθμό από το 2026. Με πληροφορίες από Deutsche Welle ",https://www.athensvoice.gr/images/1074x600/1/jpg/files/2023-12-18/untitled_design__17_.jpg
https://www.athensvoice.gr/epikairotita/politiki-oikonomia/828684/hristougenna-anoikta-katastimata-tin-kuriaki/,Ανοικτά τα καταστήματα την Κυριακή ενόψει Χριστουγέννων - Πώς ψωνίζουν οι Έλληνες τις γιορτές,2023-12-16,08:38:00,Πολιτικη & Οικονομια,Newsroom,Στην αναζήτηση προσιτών τιμών στρέφονται οι καταναλωτές ενόψει Χριστουγέννων - Εντείνονται οι έλεγχοι στη αγορά - Οι εκτιμήσεις του εμπορικού κόσμου.,"Αυξημένη η διάθεση για δαπάνες, μειωμένη η αγοραστική δύναμη","Ο Άγιος Βασίλης θα έρθει φέτος με μικρότερης αξίας δώρα για μικρούς και μεγάλους. Αυτό εκτιμά ο εμπορικός κόσμος καθώς ο υψηλός πληθωρισμός, η ακρίβεια και το περιορισμένο διαθέσιμο εισόδημα θα επηρεάσουν σημαντικά τα επίπεδα των καταναλωτικών δαπανών κατά την κρισιμότερη περίοδο για το ελληνικό εμπόριο. Με τα καταστήματα να λειτουργούν στους ρυθμούς του εορταστικού ωραρίου και να είναι ανοικτά τις Κυριακές 17, 24 και 31 Δεκεμβρίου, οι καταναλωτές προετοιμάζονται για τις αγορές τους, ενώ ήδη μετρούν αντίστροφα για την καταβολή του Δώρου των Χριστουγέννων, στους εργαζόμενους του ιδιωτικού τομέα μέχρι και τις 21 Δεκεμβρίου, που θα χαρίσει μια γιορτινή «ανάσα». Την ίδια ώρα εντείνονται οι έλεγχοι σε όλο το εύρος της αγοράς με την πολιτική ηγεσία του ΥΠΑΝ να διαμηνύει ότι «δεν θα επιτρέψει την αναρχία στην ελληνική αγορά». Στο πλαίσιο αυτό θα γίνονται έλεγχοι, μεταξύ άλλων, για αθέμιτες εμπορικές πρακτικές, για παραπλανητικές εκπτώσεις, για αθέμιτη κερδοφορία και αισχροκέρδεια έως ότου όλοι να προσαρμοστούν με το νόμο και να αντιληφθούν ότι τα ελληνικά νοικοκυριά ταλανίζονται κάτω από την ακρίβεια και υπό την πίεση των πληθωριστικών τάσεων. Σημειώνεται ότι οι καταναλωτές μπορούν να καταγγέλλουν με ηλεκτρονικό και τηλεφωνικό τρόπο στη γενική γραμματεία Εμπορίου μέσω του kataggelies.mindev.gov.gr και μέσω της τετραψήφιος γραμμής 1520. Σε ό,τι αφορά στο χριστουγεννιάτικο τραπέζι, από την πολιτική ηγεσία του ΥΠΑΝ επισημαίνεται ότι οι τιμές είναι συγκρατημένες. Ειδικότερα, η γαλοπούλα έχει παραμείνει στις περυσινές τιμές και σε ορισμένες περιπτώσεις οι ίδιες οι αλυσίδες μειώνουν την τιμή, ενώ για το αρνί η τιμή διαμορφώνεται στα 10 ευρώ και για το κατσίκι στα 11 ευρώ το κιλό. «Οι πλημμύρες στη Θεσσαλία φαίνεται ότι δεν επηρέασαν τόσο την ελληνική παραγωγή, οπότε υπάρχει μια καλή εικόνα στην αγορά, χωρίς ελλείψεις, χωρίς προβλήματα τροφοδοσίας» επισημαίνεται. Όπως σημειώνει μιλώντας στο Αθηναϊκό-Μακεδονικό Πρακτορείο Ειδήσεων ο Θάνος Μαύρος, Εταίρος της EY Ελλάδος και Επικεφαλής Τομέα Καταναλωτικών Προϊόντων και Λιανεμπορίου της ΕΥ στη Νοτιοανατολική Ευρώπη, η πίεση που ασκούν στην αγοραστική δύναμη και την ψυχολογία των καταναλωτών ο συνδυασμός οικονομικής ύφεσης και πληθωρισμού, αποτυπώνεται καθαρά στα αποτελέσματα της ετήσιας έρευνας της EY Future Consumer Index. Συγκεκριμένα, ποσοστό 56% των συμμετεχόντων ανησυχούν πάρα πολύ για το αυξημένο κόστος ζωής, 53% για τα οικονομικά τους και 40% για την οικονομία γενικά, ενώ δυο στους τρεις (69%) εκτιμούν ότι το πρόβλημα του αυξημένου κόστους ζωής θα ενταθεί τους επόμενους μήνες. Εστιάζοντας στις χριστουγεννιάτικες αγορές, ο κ. Μαύρος επισημαίνει ότι πριν ένα χρόνο, η έρευνα έδειξε ότι το 89% των καταναλωτών σκόπευαν να ξοδέψουν λιγότερα ή να μην αυξήσουν τις δαπάνες τους για τις οικογένειές τους στη διάρκεια των εορτών, ενώ το 41% θα ξόδευαν λιγότερα σε δώρα για φίλους. «Με δεδομένο ότι ο πληθωρισμός παραμένει υψηλός, εκτιμούμε ότι τα πράγματα δεν έχουν αλλάξει αισθητά φέτος» υπογραμμίζει. Ωστόσο, τονίζει ότι η διάθεση για περιορισμό των εορταστικών αγορών, δεν καθοδηγείται μόνο από την πίεση του πληθωρισμού, αλλά και από μια εντεινόμενη διάθεση για πιο υπεύθυνη και πιο φιλική προς το περιβάλλον κατανάλωση. Για παράδειγμα, σύμφωνα με την ίδια έρευνα, 44% των καταναλωτών θα χρησιμοποιούσαν λιγότερο εορταστικό φωτισμό και διακόσμηση στο σπίτι, ενώ 45% δήλωναν ότι ενδιαφέρονται περισσότερο για τη χρησιμότητα των προϊόντων που αγοράζουν. Ο ίδιος προσθέτει ότι σχεδόν ένας στους τρεις καταναλωτές (31%) τοποθετεί την προσιτότητα των προϊόντων που αγοράζει ως βασική του προτεραιότητα, αποτελώντας σταθερά την κυρίαρχη τυπολογία καταναλωτή (AffordabilityFirst) στην ελληνική αγορά. Ωστόσο, σημαντικές μερίδες καταναλωτών αποδίδουν, επίσης, σημασία, στον αντίκτυπο των αγοραστικών τους επιλογών στον πλανήτη και την κοινωνία, όπως και στην υγεία τους, ενώ μερίδα καταναλωτών αναζητά νέες εμπειρίες. «Έχουμε, συνεπώς, να κάνουμε με ένα καταναλωτικό κοινό με διαφορετικές ανησυχίες και προτεραιότητες, με τις επιχειρήσεις καταναλωτικών προϊόντων και το λιανεμπόριο να καλούνται να λύσουν έναν γρίφο» αναφέρει ο κ. Μαύρος. Τη διάθεση των καταναλωτών, παρά τα προβλήματα λόγω των πληθωριστικών πιέσεων, να κάνουν τις αγορές τους την περίοδο των Χριστουγέννων, όπως παραδοσιακά γίνεται κάθε χρόνο, αποτυπώνει έρευνα που ολοκλήρωσε πρόσφατα ο Σύνδεσμος Επιχειρήσεων & Λιανικής Πωλήσεως Ελλάδος με την επιστημονική υποστήριξη του εργαστηρίου ELTRUN του Οικονομικού Πανεπιστημίου Αθηνών. Η έρευνα πραγματοποιήθηκε την περίοδο 3-6 Νοεμβρίου 2023 σε δείγμα 950 καταναλωτών. Συγκεκριμένα, μεσοσταθμικά το κοινό αναμένεται να ξοδέψει την περίοδο των Χριστουγέννων 174 ευρώ κατά κεφαλήν, το οποίο είναι αυξημένο κατά 20% σε σχέση με τα 146 ευρώ του 2022. Η αύξηση αυτή αποδίδεται κυρίως στις πληθωριστικές πιέσεις που καταγράφουν οι τιμές, αλλά και στη μικρή αύξηση που καταγράφει το μέσο εισόδημα των καταναλωτών. Η συντριπτική πλειοψηφία των αγορών αναμένεται να πραγματοποιηθεί έως μία εβδομάδα πριν τα Χριστούγεννα (48%) ή την εβδομάδα των Χριστουγέννων (43%), με ένα μεγάλο ποσοστό του κοινού να περιμένει το Δώρο των Χριστουγέννων για να μπορέσει να κάνει τις εορταστικές αγορές του. Σημειώνεται ότι είχε προηγηθεί η μεγαλύτερη εμπορική γιορτή του Νοεμβρίου (Black Friday και Cyber Monday) που έδωσε τη δυνατότητα στους καταναλωτές να εκμεταλλευτούν τις προσφορές και να αναζητήσουν δώρα Χριστουγέννων. Σύμφωνα με την έρευνα του ΣΕΛΠΕ, από το 26% το οποίο πραγματοποίησε αγορές την περίοδο του Black Friday το 4%, δηλαδή περίπου 1 στους 6, έκανε το μεγαλύτερο μέρος των αγορών του για τα Χριστούγεννα. Από την ίδια έρευνα προκύπτει ότι 1 στους 4 καταναλωτές (ποσοστό 24%) αγόρασε προϊόντα την περίοδο του Black Friday. Το ποσοστό αυτό είναι μεγαλύτερο στις ηλικίες 18-44 ετών και ειδικά στο ηλικιακό γκρουπ 25-35 ετών όπου φτάνει το 36%, δηλαδή 1 στους 3 αγοραστές. Αντίθετα τα ποσοστά στις ηλικίες άνω των 45 ετών είναι κάτω του 20%. Όσον αφορά το ύψος της εκτιμώμενης δαπάνης για αγορές την περίοδο του Black Friday για όσους επέλεξαν να αγοράσουν, αυτή μεσοσταθμικά εκτιμάται σε 257 ευρώ κατά κεφαλήν. Πρόκειται για μια συνολική εκτίμηση δαπάνης άνω των 200 εκατ. ευρώ. Ποσοστό 76% δεν δαπάνησε τίποτα, το 6% μέχρι 50 ευρώ, το 7% έως 100 ευρώ, το 4% από 100 έως 200 ευρώ, το 5% από 200 έως 500 ευρώ, το 2% από 500 έως 1.000 ευρώ και το 1% πάνω από 1.000 ευρώ. Σε σχέση με τις απόψεις των καταναλωτών για την Black Friday, το 57% θεωρεί ότι πρόκειται για μια περίοδο εκπτώσεων σαν όλες τις άλλες, ποσοστό αυξημένο σε σχέση με το 2022. Μόνο το 15% θεωρεί ότι είναι απαραίτητο να υπάρχει η εκπτωτική αυτή περίοδος, ποσοστό μικρό μεν, αλλά αυξημένο σε σχέση με το 2022. Το το 68% θεωρεί ότι οι εκπτώσεις της περιόδους αυτής ήταν χαμηλότερες των προσδοκιών τους. Μόνο το 5% δηλώνει ότι η περίοδος της Black Fridayέχει καλύτερες εκπτώσεις σε σχέση με τις άλλες εκπτωτικές περιόδους. Παρόλα αυτά καταγράφεται ένα σημαντικό ποσοστό (26%) το οποίο προγραμματίζει τις αγορές τους με την προσδοκία αυτής της εκπτωτικής περιόδου και δεν κάνει αγορές νωρίτερα προκειμένου να εκμεταλλευτεί αυτές τις εκπτώσεις.",https://www.athensvoice.gr/images/1074x600/jpg/files/2023-12-16/kyriaki-agora.jpg
https://www.athensvoice.gr/life/life-in-athens/827236/stegasi-stin-athina-auximena-enoikia-airbnb-sugatoikisi/,Έρευνα: Τα υψηλά ενοίκια και τα λιγοστά διαθέσιμα σπίτια,2023-12-08,10:26:00,Life in Athens,Κατερίνα Καμπόσου,Μετανάστες λόγω υψηλών ενοικίων,"Τα Αirbnb, τα αυξημένα ενοίκια, η συγκατοίκηση και οι αλλαγές στην εικόνα και τον κόσμο του ακινήτου","Η σκηνή από το «Σ’αγαπώ μ’αγαπάς» με τη Δήμητρα και τον Θοδωρή πάνω από τις αγγελίες να ψάχνουν καινούργιο διαμέρισμα, μου φαινόταν κάπως υπερβολική κάποτε: «Δάπεδο έχει να πατήσουμε ή απευθείας στο χώμα επειδή είναι στο Γκάζι;» Τις τελευταίες μέρες οι ατάκες τους γίνονται viral στο TikTok με τους χρήστες να σατιρίζουν την αναζήτηση σπιτιού. Όμως στην πραγματικότητα δεν πρόκειται για μια αστεία διαδικασία, αλλά για δυσάρεστη και άκρως αγχωτική κατάσταση, στην οποία –ειδικά όσοι νοικιάζουμε σπίτι στο κέντρο της Αθήνας– μπορούμε να βρεθούμε ανά πάσα στιγμή. Την ίδια ώρα που διαμερίσματα, ακόμα και ολόκληροι όροφοι, μετατρέπονται σε Αirbnb, τα ενοίκια στα εναπομείναντα σπίτια για μακροχρόνια μίσθωση διπλασιάζονται, γίνονται ασύμφορα οικονομικά και οι ενοικιαστές αποφασίζουν να τα αφήσουν για να μετακομίσουν σε άλλες περιοχές. Δεν αλλάζει μόνο η εικόνα και ο κόσμος της πολυκατοικίας όμως, αλλά και η όψη της γειτονιάς, καθώς κλείνουν τα μικρά συνοικιακά μαγαζιά και δημιουργούνται νέες εμπορικές πιάτσες, με σκοπό να εξυπηρετείται καλύτερα το τουριστικό κοινό. Κάτοικοι που μένουν στις πιο τουριστικές περιοχές της Αθήνας, που βρίσκονται σε αναζήτηση στέγης ή και συγκατοίκου, αλλά και ειδικοί σε θέματα Αirbnb και στέγασης, μας περιγράφουν όσα τους απασχολούν. «Μια γειτονιά αλλάζει όταν αλλάζουν τα πρόσωπά της κι εδώ στο Κουκάκι αυτό συμβαίνει συχνά. Οι μόνιμοι κάτοικοι όλο και μειώνονται, έχω πρώην γείτονες που εκδιώχθηκαν από τα σπίτια που νοίκιαζαν για χρόνια, με διάφορες δικαιολογίες από τους ιδιοκτήτες, ότι τάχα ήθελαν να πουλήσουν το σπίτι ή το χρειάζονταν για ιδιοκατοίκηση, ενώ ήθελαν να τα μετατρέψουν σε τύπου Αirbnb. Έχω αλλάξει κι εγώ τρία σπίτια στο Κουκάκι», θα πει η Παρασκευή Μάντζαρη που κατοικεί στο Κουκάκι εδώ και 7 χρόνια και διατηρεί κομμωτήριο στη Δράκου. Μου εξηγεί ότι την εξιτάρει που ζει στη δημοφιλέστερη ίσως περιοχή της Ελλάδας, και ότι η τουριστική κίνηση έχει βοηθήσει και τη δουλειά της. Θίγει όμως το θέμα της ασφάλειας στις πολυκατοικίες: «Οι πολυκατοικίες γίνονται κέντρα διερχομένων και δυστυχώς δεν υπάρχει κανένας έλεγχος. Τον Αύγουστο είχαμε πολλά κρούσματα κλοπών σε πολυκατοικίες με Αirbnb και ένα από τα διαμερίσματα που άνοιξαν ήταν το δικό μου. Μπήκαν από την είσοδο ντυμένοι ως τουρίστες, κρατώντας βαλίτσα, και κανείς δεν θα μπορούσε να ξεχωρίσει αν ήταν ένοικοι του Αirbnb ή επιτήδειοι. Άλλη φορά ένας μεθυσμένος τουρίστας προσπαθούσε να μπει σε λάθος διαμέρισμα καθώς είχε μπερδέψει τις πόρτες και η κοπέλα που έμενε σε αυτό νόμιζε ότι γινόταν διάρρηξη με αποτέλεσμα να κινητοποιηθεί η αστυνομία. Σε κάθε πολυκατοικία με Αirbnb καλό θα ήταν να υπάρχει φύλαξη και κάμερες, και αυτό είναι ένα θέμα που το θέτουμε συχνά στις συνελεύσεις, αλλά οι ιδιοκτήτες των διαμερισμάτων αυτών δεν εμφανίζονται ποτέ. Κατά καιρούς έχω ακούσει για καμπάνιες και κινητοποιήσεις που ετοιμάζουν κάτοικοι προκειμένου να προστατεύσουν τον αυθεντικό χαρακτήρα της γειτονιάς τους από την υπερβολική τουριστικοποίηση αλλά τίποτα πραγματικά οργανωμένο. Εγώ προσπαθώ να ενισχύω τα μικρά ξενοδοχεία και τα συνοικιακά μαγαζιά που στην πλειοψηφία τους κλείνουν, και στη θέση τους ανοίγουν laundries για να εξυπηρετούν τα καταλύμματα. Με το χέρι στην καρδιά αν διέθετα ένα ακίνητο στο Κουκάκι, θα επέλεγα να το διαθέσω για μακροχρόνια μίσθωση και ας έβγαζα λιγότερα χρήματα, γιατί με βάση την πραγματικότητα όπως είναι διαμορφωμένη σήμερα, αυτό μου φαίνεται πιο ηθικό». Πώς το Airbnb άλλαζει τις γειτονιές. Χανέται το διαπροσωπικό στοιχείο H Zωή Βενιζέλου είναι μόνιμος κάτοικος του Μετς εδώ και 53 χρόνια. Τουρίστες την παρακολουθούν και τη φωτογραφίζουν καθημερινά να δουλεύει παραδοσιακά την ψάθα πίσω από τις τζαμαρίες της οικογενειακής επιχείρησης που διατηρεί. «Το Μετς έχει αλλάξει, όπως και η εμπορική ταυτότητα της περιοχής» μoυ λέει και συμπληρώνει: «Εδώ τα σπίτια κάποτε οι ιδιοκτήτες δεν ήθελαν να τα νοικιάζουν προσωρινά, ούτε καν σε φοιτητές, αλλά σε ανθρώπους που θα έμεναν για δεκαετίες και θα συμβίωναν μαζί. Η γιαγιά που σε συναντούσε στην είσοδο σε ρωτούσε “παιδί μου, πού πας;” Σήμερα χάθηκε αυτό το στοιχείο στις πολυκατοικίες, οι κληρονόμοι μετέτρεψαν τα δυαράκια σε Αirbnb, ειδικά όσα έχουν θέα στην Ακρόπολη, και όσα απέμειναν είναι αδιανόητα ακριβά – πώς να πάει να μείνει ένας νέος; Βλέπω τα παιδιά της γειτονιάς που μεγάλωσαν να μένουν ακόμα με τους γονείς τους. Προτιμούν να συμβιβάζονται στο πατρικό παρά να δίνουν 600 ευρώ για ένα δυάρι. »Παλαιότερα στη διάσημη πλέον οδό Αναπαύσεως, πέρα από ένα μανάβικο και μερικά γραφεία τελετών, είχε μονάχα ένα καφενείο. Τις ώρες που δεν λειτουργούσαν ο δρόμος ήταν άδειος και σκοτεινός. Παράλληλα με την άνοδο του Αirbnb γέμισαν τα φαρδιά πεζοδρόμια με μαγαζάκια. Αυτό έδωσε οικονομική ευμάρεια στη γειτονιά που πήρε ζωή, αλλά από ένα σημείο και μετά κατέληξε στο άλλο άκρο. Πέρα από τα πεζοδρόμια που είναι αφιλόξενα πλέον για τους κατοίκους από τα καθυπέρβαση τραπεζοκαθίσματα, υπάρχει όχληση από τα καταλύμματα που συγκεντρώνονται γύρω τους. Δεν υφίστανται ώρες κοινής ησυχίας, καθώς οι φωταγωγοί λειτουργούν σαν ηχεία στα πάρτι που κάνουν». Μερίδα των κατοίκων εκφράζουν δυσαρέσκια αλλά τα Αirbnb αυξάνονται. Η εικόνα των εγγεγραμμένων ακινήτων του ιστορικού κέντρου στην πλατφόρμα Airbnb για τον Σεπτέμβριο του 2022 ήταν 1.401 και φέτος 1.529, αύξηση της τάξεως του 9%. Στο Κουκάκι δε, τον Σεπτέμβριο του 2022 ήταν 619 και φέτος 794, αύξηση της τάξεως του 28%. Στην περιοχή του Νέου Κόσμου είναι εγγεγραμμένα 781 ακίνητα σε πλατφόρμες βραχυχρόνιας μίσθωσης, στο Παγκράτι 356 ακίνητα και στους Αμπελόκηπους 296 ακίνητα. (Πηγή: Airbnb, Airdna /Πανελλαδικό Δίκτυο E-RealEstates). «Συγκατοικώ σε ένα παλιό διαμέρισμα όπου οι περισσότεροι ένοικοι είναι μεγάλοι σε ηλικία άνθρωποι που δεν μπαίνουν στη λογική του Αirbnb. Μπάζει όμως κρύο, δεν έχει θέρμανση κι αυτό θεωρώ πως είναι το “τίμημα” για να παραμείνω στα Πετράλωνα, αφού τα ενοίκια σε κάθε άλλη περίπτωση είναι απλησίαστα. Η περιοχή διαμορφώνεται ανάλογα προκειμένου να υποδέχεται όλο και περισσότερους τουρίστες, οι παλιές μονοκατοικίες μετατρέπονται σε πολυτελής σουίτες, τα μαγαζιά ανακαινίζονται και οι δρόμοι είναι πιο περιποιημένοι από ποτέ, αλλά τι να το κάνεις αν δεν “βγαίνεις” να μένεις εδώ; Ενδεικτικά στη γειτονιά μου, ένα ανακαινισμένο δυαράκι το βρίσκεις με 600 ευρώ (τουλάχιστον 13 ευρώ το τ.μ.) και φυσικά δεν μπορείς να το συντηρήσεις μόνος σου. Ο μόνος τρόπος για να παλευτεί κάπως οι κατάσταση είναι η συγκατοίκηση, όπως κάνουν οι άνθρωποι στην Ευρώπη. Ο Έλληνας αναγκάζεται να το δοκιμάσει κι αυτό πλέον, παρ’ όλο που δεν θεωρώ ότι του ταιριάζει. Έχω σκεφτεί να επιστρέψω στην Ηλιούπολη απ’ όπου κατάγομαι, που υπάρχουν περισσότερα σπίτια και την επιλέγουν πολλοί τελευταία», αναφέρει η Σταυρούλα Γαλάνη, κάτοικος Πετραλώνων. Αυξάνονται διαρκώς οι ενδιαφερόμενοι για συγκάτοικο Ο Κλέαρχος Βλαχάκος διαχειρίζεται το Flatcake, δημοφιλή πλατφόρμα συγκατοίκησης στην οποία ο χρήστης μπορεί να αναζητήσει δωμάτιο ή να κάνει matchmaking με υποψήφιους συγκάτοικους και να αναζητήσουν μαζί ολόκληρη κατοικία. Όπως λέει, συγκάτοικο πλέον δεν ψάχνουν μόνο οι φοιτητές αλλά ακόμα και άνθρωποι μέσης ηλικίας. «Το ενδιαφερον για συγκατοίκηση σύμφωνα με τα google insights έχει αυξηθεί περίπου κατά 20% σε σχέση με πέρυσι, κάτι το οποίο αποτυπώνεται και στην πλατφόρμα μας με ετήσια αύξηση που ξεπερνάει το 60% σε χρήστες. Έχουμε πάνω από 6.000 χρήστες και περισσότερες από 1.000 δημοσιευμένες αγγελίες δωματίου ή εύρεσης συγκατοίκου. Ο μεγαλύτερος όγκος χρηστών είναι στο εύρος 25-30, αν και το 18-24, όπως και το 30-34 δεν υπολείπεται κατά πολύ. Το ηλικιακό εύρος 18-24 αποτελείται από φοιτητές για συγκατοίκηση στις περιοχές κοντά στα μεγαλύτερα ακαδημαϊκά ιδρύματα. Οι ηλικίες 25-30 αναζητούν κατοικία κυρίως στο κέντρο διότι προτιμούν το αστικό vibe και τις επιλογές ψυχαγωγίας που τους προσφέρονται εκεί. Οι μέσης ηλικίας εστιάζουν κυρίως στη συνεννόηση με τον υποψήφιο συγκάτοικο και όχι τόσο πολύ στη γεωγραφική περιοχή» μας εξηγεί. Σπίτια υπάρχουν, αλλά όχι σε τιμές που αντιστοιχούν στα εισοδήματα Ο Άλεξ Ευαγγελόπουλος, 26 ετών, με καταγωγή από την επαρχία, νοικιάζει κατοικία στον Νέο Κόσμο όμως βρίσκεται σε αναζήτηση σπιτιού. «Μένω σε ένα μερικώς ανακαινισμένο διαμέρισμα 50 τ.μ. στον ημιώροφο πολυκατοικίας του ’70. Δεν είχα σκοπό να φύγω από αυτό το σπίτι γιατί μένω 6 χρόνια εδώ, αλλά κατά την ανανέωση συμβολαίου ο ιδιοκτήτης αποφάσισε να κάνει μια μεγάλη αύξηση. Στο σημείο αυτό να αναφέρω ότι κάποτε το νοίκιασα 250 ευρώ και το ενοίκιο αυξανόταν ανά διετία, στο πλαίσιο της γενικότερης ανοδικής πορείας των ένοικων στην Αθήνα. Σήμερα μου ζήτησε 550 ευρώ –μη διαπραγματεύσιμη αύξηση– λέγοντάς μου πως αν δεν μου αρέσει θα βρει να το νοικιάσει σε άλλον για περισσότερα ή θα το κάνει Αirbnb. Φαντάζομαι ότι επηρεάστηκε καθώς στην πολυκατοικία μου τα τρία τελευταία χρόνια όλος ο από πάνω όροφος έχει γίνει διαμερίσματα Αirbnb – κάθε μέρα βλέπω και νέα πρόσωπα στην είσοδο, και κάπως έτσι είναι η κατάσταση σε όλη τη γειτονιά. Κάποτε η περιοχή είχε μόνιμους κατοίκους και φοιτητές, τους εξυπηρετούσε λόγω του Παντείου, πλέον έχει περισσότερους τουρίστες που τους βολεύει λόγω της κοντινής απόστασης με την Ακρόπολη, αλλά και επισκέπτες από διάφορες περιοχές της Αθήνας που έρχονται εδώ για τα νέα μαγαζιά που ανοίγουν. »Ωστόσο, δεν μπορώ να υποστηρίξω το ποσό που ζητά ο ιδιοκτήτης καθώς είμαι σε φάση, όπως και πολλοί άλλοι, στο ξεκίνημα της καριέρας μου που οι μισθοί εκ των πραγμάτων δεν γίνεται να είναι ιδιαίτερα υψηλοί, ειδικά όταν πρόκειται για θέσεις υπαλλήλων. Μιλάμε για ένα μισθολογικό εύρος από τα 800 μέχρι τα 1.200 καθαρά, κι αν ορίσουμε μια μέση τιμή στο 1Κ, τότε με τις τιμές των ενοικίων αλλά και γενικότερα του κόστους ζωής και των πάγιων εξόδων, νομίζω ότι προκύπτει μια πολύ προβληματική κατάσταση. Σίγουρα οι ιδιοκτήτες των σπιτιών έχουν αυξημένα έξοδα και ανάγκες, όπως όλοι, αλλά κάτι τέτοιο δεν δικαιολογεί τον υπερδιπλασιασμό της τιμής των ενοικίων. »Η φάση της αναζήτησης είναι κάτι τόσο χρονοβόρο και ψυχοφθόρο που πραγματικά σε απογοητεύει και σε εξαντλεί. Ένα βασικό χαρακτηριστικό που θέλω να υπάρχει στο σπίτι που θα νοικιάσω είναι να έχει διπλά τζάμια –το θεωρώ τραγικό εν έτει 2023 τα κουφώματα να είναι ίδια με 50 χρόνια πριν–, ένα αξιοπρεπές μπάνιο, ενδεχομένως πόρτα ασφαλείας και να είναι σχετικά κοντά σε μετρό. Ψάχνομαι στις πλατφόρμες με τις αγγελίες και έχω κινητοποιήσει και τους γνωστούς μου αν μάθουν για κάποιο σπίτι που νοικιάζεται να με ενημερώσουν. Τα περισσότερα διαθέσιμα σπίτια από τη φωτογραφία και μόνο δεν σε κάνουν να θες να τα επισκεφτείς, καθώς δεν συνάδει η τιμή με βάση τα τετραγωνικά και την κατάστασή τους, σπίτια τρώγλες 50 τ.μ., που κοστίζουν 500+ ευρώ τον μήνα. Μια φορά που βρήκα κατά τύχη αξιοπρεπές διαμέρισμα σε λογική τιμή, η συνάντηση με τον ιδιοκτήτη δεν ήταν ιδανική. Το διαμέρισμα είχε κοινό ρολόι με όλο τον όροφο και θα έπρεπε να μοιράζομαι το ρεύμα και το νερό με τους υπόλοιπους ενοίκους. Επίσης, οι παλαιότεροι είχαν κάνει δικές τους άτυπες συνεννοήσεις για τα κοινόχρηστα και το πάρκινγκ, αποφάσισα πως δεν ήθελα να μπλεχτώ». Το κόστος στέγασης αγγίζει το σύνολο ενός καλού μισθού Σύμφωνα με στοιχεία που μοιράζεται μαζί μας ο Θεμιστοκλής Μπάκας, πρόεδρος του Πανελλαδικού Δικτύου E-Real Estates, στη χώρα μας η συσσωρευτική αύξηση των ενοικίων ανέρχεται στο 42,1%, αν αφορά κατοικία κατάλληλη για οικογένεια. Υψηλότερες αυξήσεις καταγράφονται κυρίως σε μικρότερα ακίνητα κατάλληλα για φοιτητές. «Το μεγαλύτερο μέρος των διαθέσιμων προς μίσθωση ακινήτων 80 τ.μ. - 110 τ.μ. άνω του 1ου ορόφου, διατίθεται με ζητούμενες τιμές μίσθωσης άνω των 800€/μήνα. Με βάση πρόσφατα δημοσιευμένα στοιχεία, οι ζητούμενες τιμές μίσθωσης φοιτητικής κατοικίας για νέους, αυξήθηκαν κατά 53% στην Αθήνα. Στις περιοχές του κέντρου της Αθήνας, όπως οι Αμπελόκηποι, το μηνιαίο κόστος μίσθωσης κυμαίνεται από 9,09€/τ.μ. έως 13,1€/τ.μ., στο Παγκράτι από 10,3€/τ.μ. έως 13,7€/τ.μ. και στον Νέο Κόσμο από 9€/τ.μ. έως 11,8€/τ.μ. Το κόστος στέγασης στην Ελλάδα έχει εκτιναχθεί σε τέτοια επίπεδα που αγγίζει το 60%-70% του μέσου μηνιαίου μισθού και αν πρόκειται για οικογενειακή κατοικία το σύνολο ενός “καλού” μισθού. Μεγάλο μέρος των συμπολιτών μας αναγκάζεται να κάνει περικοπές ακόμη και σε βασικές ανάγκες του, και πρόσφατη έρευνα δείχνει ότι το 76,9% των ενοικιαστών, εφόσον πληρώσουν τα έξοδα του σπιτιού, κάνει περικοπές στα βασικά αγαθά ή λαμβάνει οικονομική βοήθεια από τρίτους». Που καταφεύγουν οι τελευταίοι μόνιμοι κάτοικοι του κέντρου; Ο Τάσος Χαλκιόπουλος είναι bloger του Athensville, που εδώ και 13 χρόνια καταγράφει τις γειτονιές του κέντρου της Αθήνας –κυρίως πέριξ της Ομόνοιας και Πατησίων–καθώς μένει στην περιοχή της Βικτώριας, που έχει αρχίσει επίσης να επηρεάζεται, ίσως με πιο αργούς ρυθμούς από την άνοδο του Αirbnb και την τουριστικοποίηση των γύρω περιοχών. «Η γειτονιά μου έχει αλλάξει φανερά τα τελευταία 2 χρόνια, αμέσως μετά την καραντίνα. Προηγουμένως δεν θεωρούνταν κι απ’ τις δημοφιλέστερες περιοχές, αντιμετώπιζε και προβλήματα εγκληματικότητας λόγω της γειτνίασης με τον Άγιο Παντελεήμονα. Πολλοί φίλοι μου ήταν διστακτικοί να κινηθούμε προς τα εδώ και γενικά η απαξίωση των Αθηναίων προς αυτές τις γειτονιές οδήγησε και σε πολύ χαμηλές τιμές στα ακίνητα. Την περίοδο της κρίσης πωλούνταν τριάρια 100 τ.μ. με 28.000 ευρώ και δυάρια με 15.000. Σήμερα δεν μπορείς να αγοράσεις το ίδια εύκολα ένα διαμέρισμα στην πλατεία Βάθης π.χ. γιατί πολύ απλά δεν υπάρχει. Ίσως ο “αέρας που έρχεται” από τα ξενοδοχεία κοντά στο Αρχαιολογικό μουσείο, τα event γύρω από την Ομόνοια και τα έργα στο Μινιόν, να επηρεάζουν κι αυτά την περιοχή »Πλέον μερίδα κατοίκων από το Κουκάκι και τα Εξάρχεια, που δεν μπορούν να πληρώσουν τα υπερβολικά ενοίκια αλλά δεν θέλουν να φύγουν από το κέντρο, έρχονται προς τα εδώ, “εσωτερικοί μετανάστες” όπως τους λέω, κι ξανακαλύπτουν κι αυτή την πλευρά της Αθήνας που έχει ωραία αρχιτεκτονική και μεγάλα και οικονομικότερα διαμερίσματα. Έτσι έχει αρχίσει να αλλάζει η κοινωνική σύνθεση της περιοχής. Οι γηραιότεροι κάτοικοι έχουν φύγει από τη ζωή, βλέπεις πολλές κλειδαριές Αribnb στα γύρω σπίτια και ειδικά τις καλοκαιρινές βραδιές ακούς τουρίστες να μαζεύονται στις βεράντες των ρετιρέ και να μιλάνε ως τις 4 το χάραμα ή κάνουν πάρτι. Δεν υποφέρουν από τα στερεότυπα της πλειοψηφίας των Αθηναίων για την περιοχή κι έτσι ακόμα και στο σούπερ μάρκετ συναντάς πλέον τουρίστες, αλλά και Γάλλους, Γερμανούς και Ολλανδούς που εκτιμούν το “coolness” της αθηναϊκής ζωής και αποφασίζουν να μείνουν εδώ. Έπειτα οι οικονομικοί μετανάστες είναι λιγότεροι και οι παλαιότεροι έχουν αφομοιωθεί, σχηματίζουν οικογένειες, παράγουν, ανοίγουν τα δικά τους μαγαζιά, αραβικά καφενεία, ζαχαροπλαστεία, ρουμάνικα, αλβανικά και δεν δίνουν την αίσθηση της οικονομικής δυσχέρειας αλλά της προκοπής. Παράλληλα αυτή η αυθεντική πολυπολιτισμικότητα ενδιαφέρει ένα κομμάτι του εναλλακτικού τουρισμού. Θα καθυστερήσουν όμως να δημιουργηθούν τουριστικά σποτς, όπως συμβαίνει στην Κυψέλη για παράδειγμα, καθώς για τους περισσότερους Έλληνες συνεχίζει να υπάρχει μια υποτίμηση για τις περιοχές αυτές και ένα ψυχολογικό όριο που σταματάει στην πάνω μεριά της Πατησίων και αρνείται να περάσει απέναντι με αποτέλεσμα να σταματούν εκεί οι εμπορικές πιάτσες. Αυτός είναι ίσως και ο λόγος που οι τιμές στα ενοίκια και στα Αirbnb εδώ δεν έχουν φτάσει σε απλησίαστα επίπεδα». Υπάρχουν ουσιαστικά μέτρα για το στεγαστικό πρόβλημα; Ο Χρήστος Μωρίκης ξεκίνησε το 2015 ως διαχειριστής ενός ακινήτου στην πλατεία Βικτωρίας. Σήμερα θεωρείται ένας από τους καλύτερους γνώστες στα μυστικά του Airbnb, διευθύνει εταιρεία που διαχειρίζεται κυρίως για λογαριασμό των ιδιοκτητών τους επιλεγμένα διαμερίσματα βραχυχρόνιας μίσθωσης στο ευρύτερο κέντρο και σε κάποια ελληνικά νησιά και είναι διαχειριστής του δημοφιλούς γκρουπ στο Facebook, AirbnbGreece - GreekHosts. Υποστηρίζει πως η βραχυχρόνια μίσθωση και η ανάπτυξή της, έφερε κυρίως θετικές αλλαγές στις γειτονιές και ενώ συνδέεται με τη στεγαστική κρίση δεν έχει κεντρικό ρόλο σε αυτό, την ίδια στιγμή που δεν γίνονται πρακτικά βήματα για τη λύση του προβλήματος, αλλά αλλαγές οικονομικού και φορολογικού χαρακτήρα, κυρίως εισπρακτικές. Χιλιάδες διαμερίσματα σώθηκαν από την εγκατάλειψη «Τοπικές αγορές αναζωογονήθηκαν. Κλειστά μαγαζιά άνοιξαν ξανά τις πόρτες τους και άναψαν τα φώτα τους. Μικροεπαγγελματίες –και όχι μόνον στον επισκευαστικό ή κατασκευαστικό τομέα– ξαναέπιασαν δουλειά. Οικογένειες διέσωσαν τα ακίνητά τους και δάνεια άρχισαν να εξυπηρετούνται. Προφανώς, κάθε αλλαγή δεν φέρνει μόνο «καλά πράγματα», αλλά και τα αντίθετά τους. Δεν θα αρνηθώ ότι η υπερσυγκέντρωση αυτής της δραστηριότητας έχει μη ισορροπημένα χαρακτηριστικά σε κάποιες περιπτώσεις που στην πραγματικότητα αφορούν 3-4 γειτονιές του Δήμου της Αθήνας. »Αρκετοί θεωρούν ότι κάθε κατάλυμα που ενοικιάζεται μέσω βραχυχρόνιας μίσθωσης έχει στην πραγματικότητα “αφαιρεθεί” από το οικιστικό δυναμικό προς μακροχρόνια μίσθωση. Δεν είναι έτσι. Όποιος προσεγγίσει με σοβαρότητα τα στοιχεία, θα διαπιστώσει ότι σχεδόν τα μισά από τα Airbnb της Αθήνας δεν ήταν ποτέ κατοικίες, αλλά γραφεία, μικρές βιοτεχνίες και άλλες επιχειρήσεις που έφθιναν εξαιτίας της κρίσης και των μεγάλων αναδιαρθρώσεων στην αγορά, και όχι εξαιτίας τις βραχυχρόνιας μίσθωσης. Προέκυψαν δηλαδή από αλλαγή εμπορικών χρήσεων. Ολόκληρες περιοχές του κέντρου που δεν ήταν τα τελευταία 50 χρόνια κατοικίας, συγκεντρώνουν τα μισά Airbnb της πόλης: Ομόνοια, Αγίου Κωνσταντίνου, πλατεία Καραϊσκάκη, μέρος του Μεταξουργείου και του Κεραμεικού, Ψυρρή, Μοναστηράκι, η Σταδίου και η Πανεπιστημίου, ολόκληρη η Κολοκοτρώνη με τις καθέτους της, το εμπορικό τρίγωνο μέχρι το Σύνταγμα. Ακόμη και στην Πλάκα η πλειοψηφία των βραχυχρόνιων καταλυμάτων “κατέλαβε” αρκετά ισόγεια ή κτίρια σε πλήρη εγκατάλειψη ή και εντελώς ερειπωμένα. Από την άλλη, γειτονιές στις παρυφές του κέντρου όπως η Πλατεία Βικτωρίας, η Κυψέλη, η πλατεία Αττικής, ο σταθμός Λαρίσης, ο Άγιος Παντελεήμονας με χιλιάδες εγκαταλελειμμένα κενά διαμερίσματα δέχτηκαν ευεργετική επίδραση από την ανάπτυξη της βραχυχρόνιας μίσθωσης». Η αναλογία των κλειστών διαμερισμάτων σε σχέση με τα «απασχολούμενα» στη βραχυχρόνια μίσθωση είναι περίπου 13 προς 1, με πληροφορεί ο Αirbnb specialist. Την ίδια ώρα που γιγαντώνεται το πρόβλημα της στέγασης στην Αθήνα, περιορισμοί στη διάρκεια μίσθωσης και απαγορεύσεις εφαρμόζονται σε πολλές ευρωπαικές πρωτεύουσες για τις βραχυχρόνιες μισθώσεις, για τους ίδιους λόγους. Η Φλωρεντία, από τους δημοφιλέστερους τουριστικούς προορισμούς της Ιταλίας, απαγόρευσε τις νέες βραχυπρόθεσμες μισθώσεις κατοικιών στο ιστορικό της κέντρο. Στο Άμστερνταμ ο ιδιοκτήτης μπορεί να εκμεταλλευτεί το ακίνητό του μέσα από τις πλατφόρμες βραχυχρόνιας μίσθωσης για μόλις 30 ημέρες τον χρόνο. Στο Δουβλίνο το χρονικό όριο που επιτρέπεται για βραχυχρόνιες μισθώσεις είναι οι 90 ημέρες. Στο Παρίσι, όσοι επιθυμούν για γίνουν οικοδεσπότες έχουν περιορισμό στην ενοικίαση ως 120 ημέρες τον χρόνο. Στη χώρα μας από την 1η Ιανουαρίου θα επιβάλλεται ΦΠΑ στα έσοδα από βραχυχρόνια μίσθωση για όσους εκμεταλλεύονται τρία ή περισσότερα ακίνητα και θα τους επιβάλλονται τα τέλη που ισχύουν για τα ξενοδοχεία και τα ενοικιαζόμενα δωμάτια. Άλλες όμως είναι οι στοχεύσεις στην Ευρώπη από τις δικές μας, όπως τονίζει ο κ. Μωρίκης. «Λέει το Άμστερνταμ ότι δεν χρειάζεται 20 εκ. τουρίστες τον χρόνο και ότι πρέπει σε έναν χρονικό ορίζοντα να τους μειώσει στο μισό. Επιβάλλει, λοιπόν, περιορισμούς και στα Airbnb. Έχουμε τέτοια επιδίωξη για την Ελλάδα ή για την Αθήνα; Και αν δεν έχουμε και το σχέδιό μας είναι απλώς το “όλοι οι καλοί χωράνε”, πώς θα υποδεχθούμε ακόμη και τον τρέχοντα τουρισμό ο οποίος σήμερα σε πολύ υψηλό ποσοστό γίνεται “αποδεκτός” γιατί υπάρχουν τα βραχυχρόνια καταλύματα; »Θα καλωσόριζα αλλαγές που θα περιόριζαν την άναρχη “τουριστική αξιοποίηση” και θα κατευθύνονταν σε ισορροπημένες, ορθά κατανεμημένες και βιώσιμες δράσεις προς ένα τουριστικό μοντέλο πιο φιλικό προς τη φύση και τους πολίτες της χώρας. Που θα αφορούσαν τη «φέρουσα ικανότητα» κάθε περιοχής σε τουριστική αξιοποίησηείτε αυτές αφορούν την ανάπτυξη τουριστικών μονάδων είτε Airbnb.Και βεβαίως μέτρα που θα υλοποιούν τις στοιχειώδεις υποχρεώσεις του κράτους, των περιφερειών και των δήμων για την στέγαση των λειτουργών τους, χωρίς να πετάνε το μπαλάκι σε τρίτους» Στο ίδιο μήκος κύματος κινoύνται και οι κτηματομεσίτες, με τον Θεμιστοκλή Μπάκα να επισημαίνει: «Τα έσοδα που θα προκύψουν από τους νέους κανόνες, από τον ΦΠΑ στη βραχυχρόνια μίσθωση που δεν θα “συμψηφιστούν”, το τέλος παρεπιδημούντων και μέρος από το τέλος αντιμετώπισης των συνεπειών της κλιματικής αλλαγής που αντικαθιστά τον φόρο διαμονής, να διατεθούν για τη δημιουργία ενός ολοκληρωμένου σχεδίου στεγαστικής πολιτικής και δημιουργίας κοινωνικών κατοικιών. Να λάβουμε σοβαρά υπόψη και να κατανοήσουμε ότι το προσαυξημένο κόστος στέγασης δεν αφορά πλέον αποκλειστικά τα κατώτερα οικονομικά στρώματα που βρίσκονται κοντά στον κίνδυνο φτώχειας ή τα ευάλωτα οικονομικά νοικοκυριά ή μόνο τους νέους ηλικιακά, πλήττει και άτομα των οποίων τα εισοδήματα είναι, υψηλότερα, αλλά πολύ χαμηλά για να μπορούν να στεγαστούν υπό τις συνθήκες της ιδιωτικής αγοράς».",https://www.athensvoice.gr/images/1074x600/jpg/files/2023-12-06/peter-chirkov-wbej46cgv7s-unsplash.jpg
https://www.athensvoice.gr/epikairotita/politiki-oikonomia/824723/anakainizo-enoikiazo-teli-dekemvri-anoigei-i-prosklisi/,Στα τέλη Δεκεμβρίου ανοίγει η πρόσκληση για το πρόγραμμα «Ανακαινίζω – Νοικιάζω»,2023-11-20,07:54:07,Πολιτικη & Οικονομια,Newsroom,Στα τέλη Δεκεμβρίου ανοίγει η πρόσκληση για το πρόγραμμα «Ανακαινίζω – Νοικιάζω» - Μέχρι το τέλος του 2024 η εκταμείευση δανείων για το πρόγραμμα «Σπίτι μου»,Όσα ανακοίνωσε η Σοφία Ζαχαράκη για τη στεγαστική πολιτική της κυβέρνησης,"Στα τέλη Δεκεμβρίου αναμένεται να ανοίξει η πρόσκληση για το πρόγραμμα «Ανακαινίζω - Νοικιάζω», ύψους 50 εκατομμυρίων ευρώ από το πρόγραμμα Δημοσίων Επενδύσεων, μέσω του οποίου επιδοτείται το 40% των δαπανών έως 10.000 ευρώ για αναβάθμιση κατοικιών που έχουν δηλωθεί κενές τα τελευταία τρία χρόνια, όπως ανακοίνωσε από την Πάτρα η υπουργός Κοινωνικής Συνοχής και Οικογένειας, Σοφία Ζαχαράκη. Μιλώντας στην εκδήλωση που διοργάνωσε η Πανελλήνια Ομοσπονδία Ιδιοκτητών Ακινήτων και η Ένωση Ιδιοκτητών Ακινήτων Νομού Αχαΐας, με θέμα την ακίνητη ιδιοκτησία στο πλαίσιο του 26ου Forum Ανάπτυξης, η υπουργός παρουσίασε τις δράσεις της κυβέρνησης για τη στεγαστική πολιτική. Αναφερόμενη στο πρόγραμμα «Σπίτι μου», είπε μεταξύ άλλων ότι «έχουμε εκταμιεύσει 1.290 δάνεια μέσα σε τέσσερις μήνες και βλέπουμε ότι υπάρχει πλέον μία καλύτερη ροή». «Η μεγαλύτερη ζήτηση προέρχεται από άτομα με μέσο όρο ηλικίας τα 35 έτη και καταγράφεται σε Αθήνα, Θεσσαλονίκη και Πάτρα», είπε τονίζοντας ταυτόχρονα ότι «αυτή τη στιγμή ακολουθούν περίπου 1.900 εγκεκριμένες αιτήσεις, οι οποίες μέσα στο πρώτο τρίμηνο του 2024 θα έχουν βρει και αυτές το δρόμο της εκταμίευσης». Όπως πρόσθεσε, «το σύνολο των αιτήσεων που έχουν εγκριθεί είναι 9.620 και ελπίζουμε να έχουν παράξει αποτέλεσμα, δηλαδή να έχουν βρει σπίτι και να έχει εκταμιευθεί το δάνειο μέχρι το τέλος του 2024, γεγονός που σημαίνει ότι πάνω από 18.000 άνθρωποι μπορούν να έχουν βρει σπίτι». Ακόμη, η Σοφία Ζαχαράκη αναφέρθηκε στο πρόγραμμα της κοινωνικής στέγασης, που όπως είπε, «το τρέχουμε για 100 διαμερίσματα που θα κάνουμε εμείς ως υπουργείο Κοινωνικής Συνοχής, μέσω του ταμείου ανάκαμψης, την χρηματοδότηση για την ανακαίνιση των συγκεκριμένων διαμερισμάτων». Παράλληλα, τόνισε ότι «είναι σε εξέλιξη το πρόγραμμα ""Στέγαση και Εργασία"", όπου έχουμε 850 ωφελούμενους σε όλη την Ελλάδα και βέβαια έχουμε και το πρόγραμμα ""Κάλυψη"" με 44 δήμους», που αφορά στη δωρεάν στέγαση ευάλωτων σε ιδιωτικές κατοικίες με την καταβολή του ενοικίου από το Δημόσιο». Επίσης, κατά τη διάρκεια της ομιλίας της η Σοφία Ζαχαράκη υπογράμμισε ότι «εμείς, ως κράτος θα δούμε τι θα κάνουμε με την κοινωνική αντιπαροχή, δηλαδή την αξιοποίηση ιδιοκτησιών του δημοσίου, έτσι ώστε μέσω προγραμμάτων μαζί με κατασκευαστές να δίνεται ένα μεγάλο κομμάτι αυτών των ακινήτων στην κοινωνική στέγαση και το υπόλοιπο κανονικά σε μισθώσεις, οι οποίες θα γίνουν με κανονική τιμή της αγοράς». «Στόχος μας», ανέφερε χαρακτηριστικά η υπουργός Κοινωνικής Συνοχής και Οικογένειας, «είναι να διευρύνουμε τις επιλογές για την ιδιοκτησία, για το κομμάτι της απόκτησης σπιτιού, αλλά και για όποιον θέλει και έχει τη δυνατότητα να μισθώσει, διότι θεωρούμε ότι είναι ένα μέτρο κοινωνικής συνοχής». Από την πλευρά του, ο π. Ευρωπαίος Επίτροπος και βουλευτής Ηλείας της ΝΔ, Δημήτρης Αβραμόπουλος, ανέφερε μεταξύ άλλων ότι «η Ελλάδα σήμερα είναι ελκυστικός προορισμός για επενδύσεις σε ακίνητα, γεγονός που έχει εκτινάξει στα ύψη τις τιμές των ακινήτων». Και πρόσθεσε: «Υπάρχει κίνδυνος οι νέες γενιές να αρχίσουν να εκποιούν αυτά που παίρνουν από τους γονείς και τους παππούδες επειδή δεν μπορούν να αντέξουν τα φορολογικά βάση. Η ιδιοκτησία προστατεύεται διεθνώς και από το ελληνικό Σύνταγμα, συχνά αποτελεί και εύκολο στόχο ως πηγή χρηματοδότησης. Η πολιτεία τα συνεκτιμά όλα αυτά και παίρνει τα απαραίτητα μέτρα». Στην τοποθέτησή του, ο πρόεδρος της ΠΟΜΙΔΑ, Στράτος Παραδιάς, παρουσίασε τις θέσεις και τις προτάσεις της Ομοσπονδίας, τονίζοντας ότι «μια άμεση τολμηρή μεταβατική φορολογική παρέμβαση, που θα φέρει δεκάδες χιλιάδες σπίτια στην αγορά, είναι απόλυτα αναγκαία. Συγκεκριμένα, ανέφερε μεταξύ άλλων: «Χωρίς να παραιτούμαστε από το βασικό μας αίτημα που είναι η μείωση των φορολογικών συντελεστών για όλα τα κάθε είδους μισθώματα ακινήτων, καθόσον η κλίμακα φορολόγησής τους είναι η μόνη που δεν ελαφρύνθηκε από τις κυβερνήσεις της Ν.Δ. από το 2019 και μετά, προτείνουμε την τριετή φορολογική απαλλαγή των ιδιοκτητών από το φόρο εισοδήματος, των κατοικιών που ήταν κενές για όλο το 2023 αλλά και όσων κατοικιών, που σήμερα έχουν διατεθεί για βραχυχρόνια μίσθωση, εκμισθωθούν ως κύρια κατοικία για μια τουλάχιστον τριετία. Η ρύθμιση θα προκαλέσει την άμεση και μαζική επανένταξη στην αγορά των μισθώσεων κύριας κατοικίας, πολλών χιλιάδων κενών αλλά και ανακαινισμένων κατοικιών σε όλη τη χώρα, χωρίς να δημιουργήσει δημοσιονομικό πρόβλημα στο υπουργείο Οικονομικών». Ταυτόχρονα, επεσήμανε ότι «τα μέτρα της κυβέρνησης για το στεγαστικό κινούνται προς τη σωστή κατεύθυνση, που είναι η δημιουργία προγραμμάτων απόκτησης και ανακαίνισης κατοικιών και όχι η επιβολή ενοικιοστασιακών δεσμεύσεων που θα ""έβαζε λουκέτο"" στα διαθέσιμα σπίτια». Πηγή: ΑΠΕ-ΜΠΕ",https://www.athensvoice.gr/images/1074x600/1/jpg/files/2023-11-20/polykatoikies.jpg
https://www.athensvoice.gr/epikairotita/politiki-oikonomia/823304/enoikia-anodos-kostos-stegasis-spitia/,Συνεχίζεται η ανοδική πορεία στα ενοίκια - Δυσβάσταχτο το κόστος στέγασης,2023-11-08,21:09:00,Πολιτικη & Οικονομια,Newsroom,Ενοίκια: Ανοδική πορεία για το κόστος στέγασης - Τα στοιχεία της Τράπεζας της Ελλάδος και οι εκτιμήσεις για την πορεία του φαινομένου,Τι δείχνουν τα στοιχεία της Τράπεζας της Ελλάδος,"H αυξητική τάση στα ενοίκια έχει καταστήσει δυσβάσταχτο το κόστος στέγασης για πολλά νοικοκυριά στην Ελλάδα, παρά το γεγονός ότι οι τιμές σπιτιών και μισθωμάτων δεν έχουν πιάσει το ιστορικό υψηλό που είχε καταγραφεί πριν από τη δημοσιονομική κρίση. Αναλυτικότερα, οι τιμές των διαμερισμάτων (σε ονομαστικούς όρους) αυξήθηκαν το β΄ τρίμηνο του 2023 κατά 13,9% σε ετήσια βάση, έναντι αύξησης κατά 11,8% το 2022 επισημαίνεται στην έκθεση χρηματοπιστωτικής σταθερότητας που δημοσίευσε η Τράπεζα της Ελλάδος. Οι τιμές των νέων διαμερισμάτων (ηλικίας έως 5 ετών) το β΄ τρίμηνο 2023 αυξήθηκαν με μέσο ετήσιο ρυθμό 13,8%, ενώ οι τιμές των παλαιών διαμερισμάτων κατά 14,1%. Με διάκριση κατά γεωγραφική περιοχή, ισχυροί ετήσιοι ρυθμοί αύξησης στις τιμές των διαμερισμάτων καταγράφηκαν στα μεγάλα αστικά κέντρα της χώρας και πιο συγκεκριμένα στη Θεσσαλονίκη (16,4%) και σε άλλες μεγάλες πόλεις (14,6%), οι οποίοι υπερβαίνουν τον αντίστοιχο μέσο ρυθμό αύξησης για το σύνολο της χώρας. Οι προσδοκίες για την ελληνική αγορά οικιστικών ακινήτων παραμένουν θετικές, παρά τις αβεβαιότητες στην εγχώρια και την παγκόσμια οικονομία, επισημαίνεται από την Τράπεζα της Ελλάδος. Βραχυπρόθεσμα, εκτιμάται ότι το επενδυτικό ενδιαφέρον, κυρίως από το εξωτερικό, θα παραμένει έντονο ειδικά για συγκεκριμένες προνομιακές θέσεις στο λεκανοπέδιο της Αττικής και για περιοχές με τουριστικά χαρακτηριστικά. Μεσοπρόθεσμα, πρωτοβουλίες σχετικές με τη στήριξη συγκεκριμένων κατηγοριών νοικοκυριών (π.χ. νέοι, ευάλωτες κοινωνικές ομάδες) μέσω του προγράμματος «Σπίτι μου» για την απόκτηση κατοικίας αναμένεται να συμβάλουν στην τόνωση της ζήτησης, ενώ αντίστοιχες πρωτοβουλίες για την ανακαίνιση παλαιών κατοικιών (π.χ. πρόγραμμα «Ανακαινίζω» – «Εξοικονομώ») αναμένεται να συμβάλουν στη βελτίωση του κτιριακού αποθέματος. Επιπροσθέτως, αναφέρεται ότι οι τιμές των κατοικιών στην Ελλάδα απέχουν ακόμη από το ιστορικό υψηλό που είχε καταγραφεί πριν τη δημοσιονομική κρίση. Με βάση το δείκτη τιμών διαμερισμάτων που καταρτίζει η Τράπεζα της Ελλάδος για το σύνολο της χώρας, η υψηλότερη τιμή του δείκτη παρατηρήθηκε το έτος 2008 (101,7) και στη συνέχεια ακολούθησε σταθερά καθοδική πορεία, για να καταγραφεί η χαμηλότερη τιμή το 2017 (59). Έκτοτε, ο δείκτης τιμών διαμερισμάτων καταγράφει σταθερά ανοδική πορεία, ανερχόμενος σε 90,6 το β΄ τρίμηνο 2023, υπολειπόμενος κατά 11,1% από την υψηλότερη τιμή που έχει λάβει. Αντίστοιχη είναι και η εξέλιξη του επιπέδου των ενοικίων, με το σχετικό δείκτη να διαμορφώνεται σε 98,5 με βάση τα στοιχεία του γ΄ τριμήνου 2023, έναντι 94,8 το δ΄ τρίμηνο του 2022. Ο δείκτης ενοικίων, σε αντίθεση με το δείκτη τιμών κατοικιών, παραμένει σημαντικά χαμηλότερα από την υψηλότερη τιμή που έχει λάβει ιστορικά (124,3, γ΄ τρίμηνο 2011). Παρά την αύξηση του διαθέσιμου εισοδήματος των νοικοκυριών, η Ελλάδα κατατάσσεται στη δυσμενέστερη θέση μεταξύ των χωρών της Ευρώπης σε ό,τι αφορά το κόστος στέγασης. Πιο συγκεκριμένα, το κόστος στέγασης ως ποσοστό του διαθέσιμου εισοδήματος των νοικοκυριών στην Ελλάδα διαμορφώθηκε σε 34,2% για το 2022, έναντι 19,9% κατά μέσο όρο για την Ευρώπη των 27. ",https://www.athensvoice.gr/images/1074x600/jpg/files/2023-11-08/times-spition-athina.jpg
https://www.athensvoice.gr/epikairotita/diethni/820415/nokia-pros-apolusi-14000-ergazomenoi/,Nokia: Προς απόλυση 14.000 άτομα για να αντιμετωπιστεί το «ασθενέστερο περιβάλλον της αγοράς»,2023-10-19,13:19:10,Κοσμος,Newsroom,Nokia: Προς απόλυση 14.000 εργαζόμενοι - Η κίνηση αυτή θα εξοικονομήσει στην εταιρεία τουλάχιστον 400 εκατ. ευρώ,Η κίνηση αυτή θα εξοικονομήσει στην εταιρεία τουλάχιστον 400 εκατ. ευρώ,"Η Nokia πρόκειται να απολύσει έως και 14.000 εργαζομένους σε μια μεγάλη προσπάθεια περικοπής κόστους για να αντιμετωπίσει ένα «ασθενέστερο» περιβάλλον της αγοράς, ανέφερε σε ανακοίνωσή της την Πέμπτη. Ο φινλανδικός τηλεπικοινωνιακός γίγαντας, σημαντικός πάροχος εξοπλισμού 5G που απασχολεί 86.000 άτομα, ανακοίνωσε την κίνηση αυτή στο πλαίσιο μιας ευρύτερης αναδιάρθρωσης που θα μειώσει τον αριθμό των εργαζομένων της σε 72.000 έως 77.000. Η κίνηση αυτή θα βοηθήσει την εταιρεία να μειώσει τις δαπάνες προσωπικού κατά 10% έως 15% και να εξοικονομήσει τουλάχιστον 400 εκατ. ευρώ (421,4 εκατ. δολάρια) μόνο το 2024, σύμφωνα με τις προβλέψεις της εταιρείας. Συνολικά, δήλωσε ότι οι μειώσεις αναμένεται να μειώσουν το κόστος της Nokia έως και 1,2 δισ. ευρώ (σχεδόν 1,3 δισ. δολάρια) σωρευτικά μέχρι το τέλος του 2026. Η Nokia δήλωσε ότι θα «ενεργήσει γρήγορα» για να προβεί σε αλλαγές. «Οι πιο δύσκολες επιχειρηματικές αποφάσεις είναι αυτές που επηρεάζουν τους ανθρώπους μας», δήλωσε ο διευθύνων σύμβουλος Πέκα Λούντμαρκ στην ανακοίνωση. «Έχουμε εξαιρετικά ταλαντούχους υπαλλήλους στη Nokia και θα υποστηρίξουμε όλους όσους επηρεάζονται από αυτή τη διαδικασία». Η ανακοίνωση έγινε την ίδια ημέρα που η Nokia ανακοίνωσε χειρότερα από τα αναμενόμενα αποτελέσματα. Είπε ότι οι πωλήσεις το τρίτο τρίμηνο μειώθηκαν κατά 15% σε σύγκριση με την ίδια περίοδο πριν από ένα χρόνο, καθώς «η μακροοικονομική αβεβαιότητα και τα υψηλότερα επιτόκια συνεχίζουν να ασκούν πίεση στις δαπάνες των φορέων εκμετάλλευσης». Οι πωλήσεις δικτύων κινητής τηλεφωνίας μειώθηκαν κατά 19% το τρίτο τρίμηνο σε σύγκριση με το προηγούμενο έτος, πρόσθεσε η εταιρεία, λόγω της επιβράδυνσης του ρυθμού ανάπτυξης του 5G σε αγορές όπως η Ινδία. Αυτή την εβδομάδα, η σουηδική ανταγωνίστρια Ericsson προειδοποίησε επίσης ότι οι πωλήσεις το δεύτερο εξάμηνο του 2023 θα είναι πιθανότατα χαμηλότερες από το συνηθισμένο, επαναλαμβάνοντας τις παρατηρήσεις της Nokia για «δύσκολο περιβάλλον και μακροοικονομική αβεβαιότητα». Ωστόσο, η Nokia διατήρησε τις προοπτικές της για το 2023, προβλέποντας πωλήσεις μεταξύ 23,2 και 24,6 δισ. ευρώ (24,4 και 25,9 δισ. δολάρια) για το σύνολο του έτους. «Συνεχίζουμε να πιστεύουμε στη μεσοπρόθεσμη και μακροπρόθεσμη ελκυστικότητα των αγορών μας», δήλωσε ο Πέκα Λούντμαρκ.",https://www.athensvoice.gr/images/1074x600/1/jpg/files/2023-10-19/_nokia-2.jpg
https://www.athensvoice.gr/epikairotita/politiki-oikonomia/818862/epidotisi-enoikiou-aitiseis-afora-fusikes-katastrofes/,Σε εξέλιξη οι αιτήσεις για την επιδότηση ενοικίου μετά από φυσικές καταστροφές,2023-10-10,08:09:31,Πολιτικη & Οικονομια,Newsroom,Επιδότηση ενοικίου: Αιτήσεις - Αφορά φυσικές καταστροφές - Όλες οι πληροφορίες,Όλες οι πληροφορίες,"Ξεκίνησε η δυνατότητα υποβολής αιτήσεων, μέσω του gov.gr, για προσωρινή στέγαση με επιδότηση ενοικίου ή συγκατοίκησης για τους πολίτες των οποίων η οικία έχει πληγεί από πρόσφατες φυσικές καταστροφές, στο πλαίσιο στενής συνεργασίας του Υπουργείου Ψηφιακής Διακυβέρνησης και δη του Υπουργού, κ. Δημήτρη Παπαστεργίου, με το Υπουργείο Κλιματικής Κρίσης και Πολιτικής Προστασίας και δη, με τον αρμόδιο Υφυπουργό, κ. Χρήστο Τριαντόπουλο. Ειδικότερα, οι ενδιαφερόμενοι μπορούν να βρουν τις αιτήσεις είτε μέσω του gov.gr επιλέγοντας στην κατηγορία «Πολίτης και Καθημερινότητα» και στην υποκατηγορία «Φυσικές Καταστροφές», είτε απευθείας στο arogi.services.gov.gr. Η υποβολή της αίτησης γίνεται με τρόπο απλό και φιλικό, όπως επισημαίνεται σε σχετική ανακοίνωση. Με αφορμή το άνοιγμα της νέα ψηφιακής πλατφόρμας, ο Υφυπουργός, κ. Χρήστος Τριαντόπουλος, σημείωσε πως «σε συνέχεια όλων των ενημερώσεων προς τους πλημμυροπαθείς συμπολίτες μας, αλλά και στο πλαίσιο μίας στενής συνεργασίας με τον Υπουργό Ψηφιακής Διακυβέρνησης, Δημήτρη Παπαστεργίου, διαμορφώθηκε και άνοιξε η πλατφόρμα για την επιδότηση προσωρινής στέγασης για τους συμπολίτες μας, των οποίων η κύρια κατοικία έχει υποστεί ζημιές και καταστροφές που χρήζουν επισκευής ή ανακατασκευής, ή δεν είναι δυνατόν στην παρούσα φάση η διαμονή εντός αυτής λόγω των επιπτώσεων από το πρωτόγνωρο πλημμυρικό φαινόμενο. »Το τελευταίο είναι μία πρόβλεψη που εισάγεται για πρώτη φορά, αναγνωρίζοντας τις ανάγκες που έχουν προκύψει για αρκετούς συμπολίτες μας, των οποίων η κύρια κατοικία, αν και δεν έχει υποστεί δομικές ζημίες, δεν είναι κατάλληλη προσωρινά για χρήση λόγω των δυσμενών επιπτώσεων από το πλημμυρικό φαινόμενο που την έπληξε. »Έτσι, οι εν λόγω συμπολίτες μας δύναται για τους επόμενους μήνες να αξιοποιήσουν το επίδομα για ενοίκιο ή και για συγκατοίκηση, που φτάνει έως και τα 500 ευρώ σε μηνιαία βάση, ανάλογα και με το μέγεθος της οικογένειας. Τις επόμενες ημέρες, λοιπόν, οι δικαιούχοι συμπολίτες μας από τις πληγείσες περιοχές καλούνται να υποβάλλουν το αίτημά τους στην πλατφόρμα του gov.gr ή στο arogi.services.gov.gr, με τα στελέχη της Γενικής Διεύθυνσης Αποκατάστασης Επιπτώσεων Φυσικών Καταστροφών του Υπουργείου Κλιματικής Κρίσης και Πολιτικής Προστασίας να εργάζονται εντατικά, όπως και για όλα τα σχήματα». Συγκεκριμένα, οι πολίτες των οποίων οι κατοικίες επλήγησαν από τα πρωτόγνωρα πλημμυρικά φαινόμενα που έπληξαν τη Θεσσαλία, αλλά και περιοχές της Στερεάς Ελλάδας το Σεπτέμβριο του 2023, έχουν τη δυνατότητα να υποβάλλουν ψηφιακά την αίτησή τους για την επιδότηση προσωρινής στέγασης με τη μορφή επιδότησης ενοικίου ή συγκατοίκησης για την κάλυψη δαπανών προσωρινής στέγασης κατοίκων που επλήγησαν από τις πυρκαγιές και τις πλημμύρες. Ειδικότερα, η επιδότηση αφορά τις περιπτώσεις που η κύρια κατοικία τους: Η υποβολή της αίτησης στο gov.gr ή στο arogi.services.gov.gr, γίνεται με τρόπο απλό και φιλικό. Πιο συγκεκριμένα, για τη διαδικασία επιδότησης προσωρινής στέγασης οι πολίτες (α) συνδέονται με τους προσωπικούς κωδικούς πρόσβασης τους στο TAXIsnet, και (β) καταχωρούν ή επιβεβαιώνουν στην εφαρμογή τα στοιχεία που απαιτούνται από τον νόμο για την αίτηση – υπεύθυνη δήλωση για την χορήγηση της επιδότησης ενοικίου/συγκατοίκησης και την υποβάλλουν. Με την υποβολή αποστέλλεται ηλεκτρονικά η αίτηση στη Γενική Διεύθυνση Αποκατάστασης Επιπτώσεων Φυσικών Καταστροφών του Υπουργείου Κλιματικής Κρίσης και Πολιτικής Προστασίας, όπου αφού ολοκληρωθούν οι σχετικές αυτοψίες και έλεγχοι, ολοκληρώνεται η διαδικασία με την έκδοση απόφασης καθορισμού δικαιούχου επιχορήγησης προσωρινής στέγασης.",https://www.athensvoice.gr/images/1074x600/jpg/files/2023-09-23/thessalia-ethelontes-plimmires.jpg
https://www.athensvoice.gr/epikairotita/ellada/817444/varubobi-listeia-se-oikia-gnostou-plastikou-heirourgou/,Βαρυμπόμπη: Ληστεία σε οικία γνωστού πλαστικού χειρουργού,2023-09-30,13:56:00,Ελλαδα,Newsroom,Βαρυμπόμπη: Eφιαλτικές στιγμές για πλαστικό χειρουργό και τη σύζυγό του - Οι διαρρήκτες τους ακινητοποίησαν με την απειλή όπλου και «σήκωσαν» μεγάλης αξίας κοσμήματα και χρυσαφικά,Πήραν κοσμήματα αξίας 200.000 ευρώ,"Εφιαλτικές στιγμές στα χέρια δυο αδίστακτων κακοποιών έζησε το βράδυ της Παρασκευής (29/09) γνωστός πλαστικός χειρουργός και η σύζυγός του στη μονοκατοικία τους στη Βαρυμπόμπη. Οι δράστες ακινητοποίησαν τα θύματα και αφαίρεσαν κοσμήματα μεγάλης αξίας. Σύμφωνα με πληροφορίες της ΕΡΤ, στις 9:30 το βράδυ της Παρασκευής, οι δύο κουκουλοφόροι ληστές τρύπωσαν πιθανότατα από ανασφάλιστη μπαλκονόπορτα στην οικία του γνωστού πλαστικού χειρουργού στην οδό Ακακίας, στην περιοχή της Βαρυμπόμπης. Με την απειλή πιστολιού ακινητοποίησαν τον γιατρό και τη σύζυγό του και ερεύνησαν όλα τα υπνοδωμάτια και τους βοηθητικούς χώρους. Οι ληστές που είχαν καλυμμένα τα χαρακτηριστικά του προσώπου τους και φορούσαν γάντια, βρήκαν στο υπνοδωμάτιο του ζευγαριού κοσμήματα και χρυσαφικά αξίας 200.000 ευρώ, τα αφαίρεσαν και εγκατέλειψαν μετά από λίγα λεπτά την μονοκατοικία. Ο γιατρός τηλεφώνησε στην Άμεση Δράση και κατήγγειλε τη ληστεία. Στο σημείο έφτασαν αστυνομικοί της ΔΙΑΣ, αναζήτησαν τους δράστες, χωρίς όμως θετικά αποτελέσματα. Το σπίτι ερευνήθηκε από κλιμάκιο της σήμανσης για δακτυλικά αποτυπώματα και γενετικό υλικό των δραστών. Η Ασφάλεια Μενιδίου, η οποία έχει αναλάβει την έρευνα για την εξιχνίαση της ένοπλης ληστείας, αναζητά οπτικό υλικό από κάμερες ασφαλείας που έχουν καταγράψει τους δύο κακοποιούς πριν και μετά την εισβολή στην πολυτελή κατοικία του ζευγαριού.",https://www.athensvoice.gr/images/1074x600/1/jpg/files/2023-05-03/astinomia-peripoliko.jpg
https://www.athensvoice.gr/epikairotita/ellada/815602/foititiki-stegi-i-poli-me-ta-fthinotera-enoikia/,Φοιτητική στέγη: Ποια είναι η πόλη με τα φθηνότερα ενοίκια,2023-09-16,11:10:34,Ελλαδα,Newsroom,Φοιτητική στέγη: Η πόλη με τα φθηνότερα ενοίκια - Τάση η συγκατοίκηση,Τάση η συγκατοίκηση,"Η ζήτηση για φοιτητική στέγη σε ευρωπαϊκό και σε εγχώριο επίπεδο συγκαταλέγεται διαχρονικά στις αιτίες που δίνουν ώθηση στην αγορά ακινήτων. Ταυτόχρονα η ανάπτυξη των βραχυχρόνιων μισθώσεων αλλάζει τα δεδομένα τόσο στις προσφερόμενες τιμές ενοικιάσεις διαμερισμάτων, ενώ την ίδια στιγμή δημιουργεί νέες τάσεις και πρωτοβουλίες όπως την ανάπτυξη ιδιωτικών φοιτητικών εστιών και τη διάθεση για συγκατοίκηση που αποτελεί νέα δυναμική τάση. Ειδικότερα σύμφωνα με την συμπεράσματα του Παρατηρητηρίου Αξιών Φοιτητικών Διαμερισμάτων 2023 της GEOAXIS, της πρώτης πιστοποιημένης εταιρίας εκτιμήσεων στην Ελλάδα, τα φοιτητικά διαμερίσματα, μαζί με τις αποθήκες, τα logistics, τα data centers και τους οίκους ευγηρίας, έχουν αποδειχθεί σε πανευρωπαϊκό πλαίσιο τα πλέον ανθεκτικά ακίνητα στην μείωση αξιών λόγω της πανδημίας. Την ίδια στιγμή η διατήρηση της ανόδου των μισθωτικών αξιών των φοιτητικών διαμερισμάτων λόγω περιορισμένης προσφοράς αποτελεί από μόνη της μια πολύ ενδιαφέρουσα εξέλιξη τόσο σε Πανευρωπαϊκό όσο και σε εγχώριο επίπεδο, η οποία θα απασχολεί όλο και περισσότερο ΑΕΕΑΠ και επενδυτές, τα αμέσως επόμενα χρόνια. Σύμφωνα με τα συμπεράσματα, εξακολουθεί να καταγράφεται εντυπωσιακή αύξηση των τιμών ενοικίασης φοιτητικών διαμερισμάτων και στις 6 περιοχές μελέτης φανερώνοντας την ανθεκτικότητα της συγκεκριμένης αγοράς καθώς το φαινόμενο των βραχυχρόνιων μισθώσεων επιδρά αρνητικά στην προσφορά. Το επίπεδο της αύξησης των ζητούμενων μισθωμάτων σε σχέση με πέρσι προσδιορίζεται μεσοσταθμικά στο 18,7% και σε σχέση με 10 χρόνια πριν στο 61,9%. Η έρευνα επιβεβαιώνει το γεγονός ότι η Αθήνα αποτελεί την πόλη με τις υψηλότερες και η Κομοτηνή την πόλη με τις χαμηλότερες τιμές ενοικίασης τυπικών, παλαιών, φοιτητικών διαμερισμάτων. Σε σχέση με 10 χρόνια πριν, οι ζητούμενες τιμές αυξήθηκαν μεσοσταθμικά σε ποσοστό 61,9% με την Αθήνα να καταγράφει εντυπωσιακή αύξηση κατά 80,42%. Από πλευράς ηλικιών, τα μεγαλύτερα σε ηλικία φοιτητικά διαμερίσματα καταγράφονται στη Θεσσαλονίκη (Κέντρο) με διάμεση ηλικία τα 53 έτη. Ακολουθεί η Αθήνα με διάμεση ηλικία τα 48 έτη, ο Βόλος και η Πάτρα με 33 και 32 έτη αντίστοιχα και η Κομοτηνή με 23 έτη. Την μικρότερη διάμεση ηλικία βρίσκουμε στο Ηράκλειο Κρήτης με 22 έτη. Από πλευράς επιφανειών, τα μεγαλύτερα σε επιφάνεια φοιτητικά διαμερίσματα καταγράφονται στο Βόλο με διάμεση επιφάνεια τα 51τμ. Ακολουθεί η Αθήνα και το Ηράκλειο Κρήτης με 50τμ, η Θεσσαλονίκη με 47τμ και η Κομοτηνή με 46τμ. Οι μικρότερες διάμεσες επιφάνειες φοιτητικών διαμερισμάτων βρέθηκαν στην Πάτρα με 42τμ. Τα φοιτητικά διαμερίσματα, μαζί με τις αποθήκες, τα logistics, τα data centers και τους οίκους ευγηρίας, έχουν αποδειχθεί σε πανευρωπαϊκό πλαίσιο τα πλέον ανθεκτικά ακίνητα στην μείωση αξιών λόγω COVID-19. Στον αντίποδα βρίσκονται τα καταστήματα, τα εμπορικά κέντρα και τα γραφεία χαμηλών προδιαγραφών. Σύμφωνα με τα συμπεράσματα της έρευνας, λιγότερα φοιτητικά διαμερίσματα βρίσκονται διαθέσιμα στην αγορά σε σχέση με το 2014, καθώς ένα ποσοστό ακινήτων περί το 15-20% έχει εισέλθει οριστικά σε καθεστώς βραχυχρόνιας μίσθωσης. Η προσφορά φοιτητικών διαμερισμάτων αναμένουμε να σημειώσει περαιτέρω μείωση λόγω αύξησης του τουρισμού. Όλο και περισσότεροι ιδιοκτήτες προβαίνουν σε περιορισμένη επίπλωση διαμερισμάτων για να έχουν ανταγωνιστικό πλεονέκτημα. Καθώς οι φοιτητές αρχίζουν και επιλέγουν το αντικείμενο των σπουδών τους με βάση την έδρα του Πανεπιστημίου και όχι το γνωστικό αντικείμενο, η ζήτηση στο μέλλον αναμένεται να ενταθεί κοντά στα μεγάλα Πανεπιστήμια και να μειωθεί στην επαρχία. Η πλειοψηφία επιλέγει να ενοικιάσει όσο το δυνατόν παλαιότερα διαμερίσματα, ενώ καταγράφεται αύξηση των φοιτητών που επιλέγουν να συγκατοικήσουν για να επιμερίζονται τα έξοδα. Αποτέλεσμα είναι τα μεγαλύτερα διαμερίσματα να εμφανίζουν σταδιακά χαμηλότερο ρίσκο διάθεσης. Τα τελευταία χρόνια έχει ενταθεί η προσπάθεια διάφορων εταιριών του real estate να δημιουργήσουν κατοικίες στα πρότυπα 'ιδιωτικών φοιτητικών εστιών΄, καθώς είναι πλέον διαπιστωμένο ότι με την προσφορά επιπρόσθετων υπηρεσιών η συγκεκριμένη μορφή ανάπτυξης μπορεί να αποφέρει σημαντικότερα έσοδα. Όπως επισημαίνεται στην έρευνα, αναπτύσσεται μια νέα αγορά γύρω από ιδιωτικές φοιτητικές εστίες τύπου «all inclusive», όπου τα πλεονεκτήματά της σε σύγκριση με τα τυπικά φοιτητικά διαμερίσματα είναι ότι στην τιμή συμπεριλαμβάνονται όλες οι υπηρεσίες και λογαριασμοί (όπως καθαρισμός, φύλαξη, ρεύμα, νερό, θέρμανση, internet και χρήση κοινόχρηστων χώρων), Η τυποποίηση των διαμερισμάτων και η μοναδική επιλογή της αποδοχής του πλήρους πακέτου παροχών διευκολύνει εξαιρετικά στην διαχείριση, Η παροχή υψηλής ασφάλειας στους ενοίκους (σύστημα εισόδου με κάρτα, κάμερες, φύλαξη), αξιολογείται ως το σημαντικότερο πλεονέκτημα, Τα διαμερίσματα είναι πλήρως ανακαινισμένα και επιπλωμένα, Βρίσκονται πλησίον των σχολών ή πολύ κοντά σε Μέσα Μαζικής Μεταφοράς, Υπάρχει -σε κάποιες περιπτώσεις- η δυνατότητα ευέλικτης μίσθωσης ανάλογα με την περίοδο φοίτησης, Το ποσοστό αυξημένου ενοικίου σε σχέση με τα τυπικά φοιτητικα διαμερίσματα κυμαίνεται μεταξύ 20-40%, ανάλογα την πόλη. Σύμφωνα με την έρευνα καθώς η ποιότητα των υφιστάμενων πανεπιστημιακών φοιτητικών εστιών θεωρούνται από ανεκτές ως απογοητευτικές, ενώ η αριθμητική ανεπάρκειά τους είναι δεδομένη, τη γρήγορα αναπτυσσόμενη ζήτηση έσπευσαν να εκμεταλλευτούν πολλές ιδιωτικές εταιρίες από όλο το φάσμα της αγοράς real estate (ΑΕΕΑΠ, κατασκευαστικές, επενδυτές, funds, ιδιώτες κά). Η διατήρηση της ανόδου των μισθωτικών αξιών των φοιτητικών διαμερισμάτων λόγω περιορισμένης προσφοράς αποτελεί από μόνη της μια πολύ ενδιαφέρουσα εξέλιξη τόσο σε Πανευρωπαϊκό όσο και σε εγχώριο επίπεδο, η οποία θα απασχολεί όλο και περισσότερο ΑΕΕΑΠ και επενδυτές, τα αμέσως επόμενα χρόνια. Η έρευνα αγοράς πραγματοποιήθηκε με συλλογή στοιχείων μέσω αγγελιών που δημοσιεύθηκαν σε εφημερίδες και στο διαδίκτυο, για έξι ενδεικτικές φοιτητικές πόλεις στο διάστημα του Αυγούστου-Σεπτεμβρίου 2023. Η έρευνα βασίστηκε σε αναζήτηση διαμερισμάτων που προκαλούν το ενδιαφέρον των φοιτητών, ήτοι δυάρια ή γκαρσονιέρες απολύτως τυπικής κατασκευής που δεν ωφελούνται από ιδιαίτερα χαρακτηριστικά ή εξαιρετικά προνομιακή θέση. Ως περιοχές μελέτης ορίστηκαν οι εξής: Αθήνα (Ζωγράφου, Πανεπιστημιούπολη, Γουδή, Ιλίσια) / Θεσσαλονίκη (Κέντρο) / Πάτρα (Κέντρο) / Ηράκλειο (Κέντρο) / Βόλος (Κέντρο) / Κομοτηνή (Κέντρο). Η ποσοτική και ποιοτική ανάλυση των συγκριτικών στοιχείων βασίστηκε αποκλειστικά σε τρέχουσες ζητούμενες τιμές ενοικίασης παλαιών, μη ριζικά ανακαινισμένων διαμερισμάτων, δίχως αποθήκη και θέση στάθμευσης. Επισημαίνεται ότι δεν πραγματοποιήθηκε αναζήτηση για νεόδμητα, ούτε για διαμερίσματα που βρίσκονται στο ισόγειο ή ημιυπόγειο όροφο, καθώς τα τελευταία λόγω της πολύ χαμηλής τιμής ενοικίασης απευθύνονται περισσότερο σε οικονομικούς μετανάστες, παρά σε φοιτητές. Η τάση για συγκατοίκηση δημιουργεί νέες πρωτοβουλίες που πηγάζουν και από το οικοσύστημα της νεοφυούς επιχειρηματικότητας. Χαρακτηριστικά παράδειγμα η πλατφόρμα MyRoomie.gr που μεταξύ άλλων έχει ως στόχο, όπως αναφέρουν οι δημιουργοί του, να βοηθήσει τους φοιτητές να βρουν τον ιδανικό συγκάτοικο. Όπως αναφέρεται σε έρευνα της πλατφόρμας οι φοιτητές στην Ελλάδα στρέφονται στη συγκατοίκηση για να εξοικονομήσουν χρήματα. Για παράδειγμα, ένας φοιτητής που νοικιάζει ένα διαμέρισμα ενός υπνοδωματίου στην Αθήνα μόνος του θα πλήρωνε περίπου 800 ευρώ το μήνα. Ωστόσο, αν συγκατοικούσε με άλλους δύο φοιτητές, θα μπορούσαν ο καθένας να πληρώσει περίπου 267 ευρώ το μήνα. Εκτός από την εξοικονόμηση χρημάτων, η συγκατοίκηση μπορεί επίσης να είναι ένας πολύ καλός τρόπος για να γνωρίσετε νέους ανθρώπους και να κάνετε φίλους. Μπορεί επίσης να είναι ένας τρόπος να μάθετε για διαφορετικές κουλτούρες και τρόπους ζωής. Η πλατφόρμα επιτρέπει στους χρήστες να δημιουργήσουν προφίλ, να αναζητήσουν αγγελίες και να επικοινωνήσουν με πιθανούς συγκατοίκους.",https://www.athensvoice.gr/images/1074x600/2/jpg/files/2022-10-26/spitia_1.jpg
https://www.athensvoice.gr/politismos/813365/oikia-palama-stin-plaka-apokatastasi-apo-to-up-politismou/,Η Οικία Παλαμά στην Πλάκα μπαίνει σε τροχιά αποκατάστασης,2023-08-28,08:54:00,Πολιτισμος,Newsroom,Οικία Παλαμά - Πλάκα: Αποκατάσταση του ιστορικού κτιρίου από το Υπουργείο Πολιτισμού - Τα ιδιαίτερα χαρακτηριστικά,Ένα από τα ιστορικά τοπόσημα της Αθήνας,"Την ιστορική Οικία του Κωστή Παλαμά στην Πλάκα, επί της οδού Περιάνδρου 5, αποκαθιστά το Υπουργείο Πολιτισμού στο πλαίσιο της στρατηγικής του για την ανάδειξη κτιρίων ιδιοκτησίας του, με σκοπό να αποτελέσουν νέους πολιτιστικούς πυρήνες, στο κέντρο της Αθήνας. Το Υπουργείο Πολιτισμού χαρακτήρισε το κτίριο ως μνημείο το 1999, ενώ η διαδικασία απαλλοτρίωσής του ξεκίνησε το 2020. Μετά από προσφυγές της ιδιοκτήτριας στο Συμβούλιο της Επικρατείας, τελικά η απαλλοτρίωση συντελέστηκε τον Μάιο του 2023 και το ακίνητο περιήλθε στην ιδιοκτησία του ΥΠΠΟ. Χάρη στη χορηγία του Ιδρύματος «Σύλβιας Ιωάννου», ήδη εκπονείται η μελέτη αποκατάστασης και επανάχρησης του κτιρίου, η οποία αναμένεται να έχει ολοκληρωθεί μέχρι τα τέλη Νοεμβρίου, ώστε το έργο να ενταχθεί για χρηματοδότηση στην προγραμματική περίοδο 2021-2027. «Η Οικία Παλαμά αποτελεί ένα σημαντικό ιστορικό τοπόσημο για την Αθήνα, καθώς στις 28 Φεβρουαρίου 1943 η εξόδιος ακολουθία του ποιητή συνδέθηκε με τη μεγαλύτερη αντιστασιακή διαδήλωση στην Αθήνα της γερμανικής κατοχής, τονώνοντας το εθνικό φρόνημα των Ελλήνων. Το κτίριο, αποτελεί ένα ισχυρό σημείο αναφοράς για τη σύγχρονη ιστορία μας. Ο Παλαμάς έζησε στην οικία, επί της οδού Περιάνδρου 5, τα τελευταία χρόνια της ζωής του. Το αποκατεστημένο κτίριο πρόκειται να λειτουργήσει ως χώρος μελέτης και σπουδής της νεότερης ελληνικής λογοτεχνίας και διάδοσης του έργου του μεγάλου Έλληνα ποιητή. Η αποκατάσταση του κτιρίου –διατηρώντας τα στοιχεία της δεκαετίας του 1930– εντάσσεται στην πολιτική μας για την προστασία και επαναλειτουργία κτιρίων στην Πλάκα, τη γειτονιά που έχει συνδεθεί περισσότερο από οποιαδήποτε άλλη, με τον χαρακτήρα του ιστορικού κέντρου της Αθήνας. Μαζί με την Οικία Κωλέττη, το κτίριο επί των οδών Πολυγνώτου και Διοσκούρων, που θα στεγάσει το αρχείο Ελύτη, το κτίριο επί της οδού Διοσκούρων 7, το οποίο προορίζεται να φιλοξενήσει το Μουσείο Καρόλου Κουν, και την ""οικία Κοκοβίκου"" επί της Τριπόδων, δημιουργούν ένα πυρήνα κτιριακών υποδομών για πολιτιστικές χρήσεις, αναδεικνύοντας τις διαφορετικές εκφάνσεις και εποχές της ιστορίας της πόλης» δήλωσε η υπουργός Πολιτισμού, Λίνα Μενδώνη. Πρόκειται για διώροφο συγκρότημα κατοικιών, χωρίς υπόγειο, με κοινόχρηστη είσοδο και αυλή που παραπέμπει στην τυπολογία της λαϊκής αθηναϊκής οικίας. Οι φέροντες τοίχοι είναι λιθόκτιστοι, ενώ οι εσωτερικοί τοίχοι από πλινθοδομές με συμπαγή, κυρίως, τούβλα και μπαγδατί. Η στέγη είναι ξύλινη με οροφή από μπαγδατόπηχες και κονίαμα. Η αρχική φάση του κτιρίου φαίνεται να χρονολογείται στις αρχές του 20ού αιώνα. Μεταγενέστρες επεμβάσεις είναι εμφανείς στις λιθοδομές, καθώς και στην κύρια όψη, με κονιάματα αρτιφισιέλ. Η κατάσταση του κτιρίου είναι κακή, καθώς για χρόνια εισέδυαν νερά, κυρίως, από τη στέγη. Το μισοερειπωμένο κτίριο μέχρι σήμερα λειτουργούσε ως σκουπιδότοπος και δημόσιο ουρητήριο. Τα τελευταία χρόνια της ζωής του, ο Κωστής Παλαμάς, σε μεγάλη ηλικία, αναγκάστηκε να μετακομίσει στην οδό Περιάνδρου 5, μετά την έξωσή του από την κατοικία επί της οδού Ασκληπιού 3, η οποία έχει πλέον κατεδαφιστεί. Έζησε σε ένα από τα δύο διαμερίσματα του δευτέρου ορόφου με τη σύζυγό του Μαρία και την κόρη τους Ναυσικά, μαζί με άλλους ενοίκους. Εκεί άφησε και την τελευταία του πνοή. Το 2023 συμπληρώθηκαν 80 χρόνια από τον θάνατο του ποιητή.",https://www.athensvoice.gr/images/1074x600/jpg/files/2023-08-28/oikia_palama_plaka.jpg
https://www.athensvoice.gr/epikairotita/ellada/810663/giorgos-partsalakis-kataggelia-gia-ta-enoikia-ton-foititon/,Παρτσαλάκης: «Σεβαστείτε τα παιδιά μας» - Το παράπονο του ηθοποιού για τα φοιτητικά ενοίκια,2023-07-29,13:22:29,Ελλαδα,Newsroom,Γιώργος Παρτσαλάκης: Η καταγγελία του ηθοποιού για την αναζήτηση φοιτητικής στέγης για τον γιο του,Τι ενοίκιο ζήτησαν από τον γιο του που πέρασε φοιτητής στα Ιωάννινα,"Το παράπονό του για τα υψηλά ενοίκια για τους φοιτητές εξέφρασε ο ηθοποιός Γιώργος Παρτσαλάκης, με αφορμή το γεγονός ότι ο γιος του πέρασε φοιτητής στη Φιλοσοφική Σχολή του Πανεπιστημίου Ιωαννίνων. Ο γνωστός ηθοποιός πρόσφατα βρέθηκε στα Ιωάννινα για την αναζήτηση σπιτιού για τον γιο του και μίλησε για την εμπειρία του, κάνοντας έκκληση στους ιδιοκτήτες ακινήτων να σεβαστούν τα παιδιά που πηγαίνουν σε μια άλλη πόλη προκειμένου να σπουδάσουν. «Ο γιος μου πέρασε στη Φιλοσοφική στα Ιωάννινα. Έψαξα να βρω ένα σπίτι. Ένας άνθρωπος αποφάσισε πως θέλει 2.500 ευρώ προκαταβολή για τα χρήματα που δεν θα φαίνονταν στο συμβόλαιο. Και να φαίνονται τα μισά χρήματα στο συμβόλαιο, για να γλιτώσει κάποια από την εφορία», δήλωσε ο κ. Παρτσαλάκης σε παρέμβασή του στο Mega. O ίδιος υπογράμμισε πως το ζήτημα δεν είναι προσωπικό και συμπλήρωσε πως θέλησε να μιλήσει δημοσίως, επειδή επικοινώνησε με πολλούς που αντιμετωπίζουν ανάλογα φαινόμενα, αναζητώντας φοιτητική στέγη. «Δεν πιστεύω στις ελεγκτικές υπηρεσίες, ότι μπορούν να βάλουν μια τάξη γιατί ζούμε σε μια ελεύθερη αγορά η οποία έχει γίνει εγκληματική. Πιστεύω μόνο στον άνθρωπο. Ήθελα να παρακαλέσω αυτούς του ανθρώπους που έχουν αποκτήσει με κόπο ένα σπίτι, να πάρουν τα χρήματά τους, αλλά να σεβαστούν αυτά τα παιδιά», δήλωσε ο ηθοποιό. «Αυτά τα παιδιά φεύγουν από το σπίτι τους για να στήσουν μια καινούρια Ελλάδα. Ας τα αντιμετωπίσουν σαν παιδιά τους. Μπορεί κι αυτοί κάποια στιγμή να στείλουν τα παιδιά τους σε άλλον τόπο», σημείωσε για τους ιδιοκτήτες στους οποίους απευθύνονται πολλοί αυτή την εποχή, αναζητώντας φοιτητικό σπίτι. «Έλεος, βοηθήστε τα παιδιά μας γιατί μπορεί κάποιος μπορεί να δώσει κάτι παραπάνω, να δανειστεί, αλλά υπάρχουν και παιδιά που πάνε να βρουν το Πανεπιστήμιο αλλά και μια δουλειά για να μπορούν να επιβιώσουν. Δεν είναι τουρίστες. Μια παράκληση, σεβαστείτε αυτά τα παιδιά, έρχονται για να φτιάξουν τη ζωή τους», κατέληξε ο Γιώργος Παρτσαλάκης απευθυνόμενους στους ιδιοκτήτες ακινήτων για το θέμα της φοιτητικής στέγης.",https://www.athensvoice.gr/images/1074x600/1/jpg/files/2023-07-29/partsalakis.jpg
https://www.athensvoice.gr/epikairotita/politiki-oikonomia/808349/ta-anoikta-provlimata-tou-dimosiou-sholeiou/,Τα ανοικτά προβλήματα του δημόσιου σχολείου,2023-07-11,08:47:52,Πολιτικη & Οικονομια,Λεωνίδας Καστανάς,"Το δημόσιο σχολείο, τα προβλήματά του, το στοίχημα της Νέας Δημοκρατίας και του νέου υπουργού Παιδείας, Κυριάκου Πιερρακάκη.",«Η κοινωνία έχει χορτάσει εξαγγελίες για την Παιδεία. Περιμένει και αποτελέσματα»,"Ο πελαργός των εκλογών μάς έφερε μια νέα κυβέρνηση με σαφώς εκσυγχρονιστικό πρόγραμμα, ένα νέο υπουργό Παιδείας, τον επιτυχημένο Κυριάκο Πιερρακάκη, και άπειρες νέες προσδοκίες για ένα καλύτερο ελληνικό σχολείο. Και όταν γράφω καλύτερο, εννοώ αποτελεσματικό. Να μαθαίνει στα παιδιά μας καλά γράμματα. Τι σημαίνει αυτό το «καλά»; Μα, να μην έχουν ανάγκη να φοιτούν το απόγευμα σε ένα δεύτερο «σχολείο» για να μάθουν πραγματικά αυτά που δεν έμαθαν στο πρώτο. Αυτό το δεύτερο σχολείο το ξέρετε όλοι και ονομάζεται φροντιστήριο. Χλευαστικά και άδικα αποκαλείται και «παραπαιδεία». Ένας σημαντικός λόγος που το εκλογικό σώμα τίμησε με 40% τη ΝΔ είναι και το πρόγραμμά της για την Παιδεία. Αλλά και ο φόβος ότι η αντιπολίτευση μηχανεύονταν μόνο κακά πράγματα γι' αυτήν. Δικαίως. Δεν έκαναν και λίγα η προηγούμενη κυβέρνηση και η υπουργός Νίκη Κεραμέως για τη σχολική εκπαίδευση. Σταχυολογώ τα σημαντικότερα. Υπερδιπλασιασμός Πρότυπων – Πειραματικών Σχολείων από 60 σε 138, διορισμός 28.500 μόνιμων εκπαιδευτικών όλων των ειδικοτήτων, πρόσληψη 3.200 ψυχολόγων και κοινωνικών λειτουργών, 300 εκ. για νέο εξοπλισμό, 166 νέα Προγράμματα Σπουδών από το Νηπιαγωγείο έως το Λύκειο με την ανάλογη πιλοτική εφαρμογή για 2 χρόνια, 396 νέα προγράμματα σπουδών στα ΕΠΑΛ, εισαγωγή του πολλαπλού βιβλίου, 15000 ψηφιακά μαθησιακά αντικείμενα, 4000 σενάρια και 4000 ψηφιακά μαθήματα, εφαρμογή των Εργαστηρίων Δεξιοτήτων σε Νηπιαγωγεία, Δημοτικά και Γυμνάσια, εφαρμογή της Αγγλικής στα Νηπιαγωγεία, εφαρμογή της Τράπεζας Θεμάτων στις εξετάσεις του Λυκείου, διαγνωστικές εξετάσεις σε δημοτικά και γυμνάσια με συμμετοχή 11.500 μαθητών/τριών, εφαρμογή της εσωτερικής και έναρξη της εξωτερικής αξιολόγησης σε 14.225 σχολικές μονάδες και επιμόρφωση 30.000 εκπαιδευτικών στα νέα προγράμματα σπουδών. Αν εξαιρέσεις τους διορισμούς και τα κονδύλια τα υπόλοιπα είναι έργο του Ινστιτούτου Εκπαιδευτικής Πολιτικής (ΙΕΠ). Να μην το ξεχνάμε! Όλα αυτά έγιναν. Πάντοτε όμως υπάρχει και η πραγματικότητα και τα αμείλικτα ερωτήματα που θέτει. Οι αναγκαίες θεσμοθετήσεις προχώρησαν, τα κονδύλια διατέθηκαν, τα κενά σε προσωπικό καλύφθηκαν, ο εξοπλισμός βελτιώνεται. Έγινε το σχολείο καλύτερο; Μαθαίνει στα παιδάκια καλύτερα γράμματα; Μειώθηκε ο τζίρος των φροντιστηρίων; Ο επιμορφωμένος εκπαιδευτικός γνωρίζει καλύτερα το αντικείμενο και μπορεί να το μεταδώσει με επιτυχία; Είμαστε σίγουροι ότι οι διευθυντές που επιλέξαμε είναι οι καλύτεροι και θα προσπαθήσουν για το καλύτερο; Η παρουσία ψυχολόγων μείωσε τον σχολικό εκφοβισμό; Οι αξιολογήσεις είναι πραγματικές ή προσχηματικές, για να πούμε ότι τις κάναμε; Η τράπεζα θεμάτων είναι ποιοτική και μέσα στο πνεύμα των εκπαιδευτικών στόχων; Οι διαγνωστικές εξετάσεις είναι αξιόπιστες, δηλαδή, να εμπιστευτούμε τα αποτελέσματά τους; Γνωρίζουν όλοι τη χρήση του διαδραστικού πίνακα που πλήρωσε ο πολίτης; Γίνεται ευρεία και ωφέλιμη χρήση των ψηφιακών αντικειμένων; Λειτουργούν τα Πρότυπα Σχολεία ως πραγματικά Πρότυπα, δηλαδή οι μαθητές τους που είναι κατά τεκμήριο πολύ καλοί και μελετηροί, δεν χρειάζονται φροντιστήρια; Και το σημαντικότερο. Ολοκληρώνεται η διδακτέα ύλη σε όλα τα σχολεία της επικράτειας και γίνονται οι αναγκαίες επαναλήψεις; Για όλα αυτά η απάντηση είναι μία. «Χλωμό». Διότι αν όλα τα παραπάνω δεν επιτυγχάνονται ή επιτυγχάνονται πλημμελώς και στο περίπου, τότε οι αλλαγές, οι βελτιώσεις και οι μεταρρυθμίσεις είναι ατελέσφορες και υπάρχει σοβαρό πρόβλημα. Συνεπώς αν κάτι πρέπει να έχει υπόψη της η νέα ηγεσία του Υπουργείου είναι ο πραγματικός έλεγχος εφαρμογής των νόμων και των διατάξεων σε κάθε σχολείο της χώρας. Για να δει τι περπάτησε και τι όχι, ποιοι ήταν οι λόγοι καθυστέρησης ή ακύρωσης στην πράξη, ποιοι δεν μπόρεσαν να ασκήσουν με επιτυχία τα καθήκοντά τους και να προχωρήσει σε αξιολόγηση η οποία όμως θα έχει επιπτώσεις. Διαφορετικά, με ωραίες κουβέντες, τολμηρές εξαγγελίες, βαρύγδουπες νομοθετήσεις χωρίς εφαρμογή, δεν γίνεται δουλειά. Και τα παιδιά μας θα πρέπει να καταφεύγουν σε μόνιμη εξωσχολική βοήθεια. Βοήθεια για να μάθουν μια ξένη γλώσσα, βοήθεια για να δώσουν εξετάσεις εισαγωγής στα Πρότυπα και Πειραματικά Γυμνάσια, βοήθεια για να αποκτήσουν τις σωστές «βάσεις» στην Α και Β λυκείου και δίχρονη εντατική φροντιστηριακή αρωγή για να πετύχουν σε μια ανώτατη σχολή. Και η φροντιστηριακή αρωγή δεν είναι του στυλ «εξηγήστε μου αυτό που μου είπαν στο σχολείο και δεν το κατάλαβα», αλλά κανονική διδασκαλία σε βάθος και πλάτος, σε θεωρία και ασκήσεις, με τεράστιες τράπεζες θεμάτων και εξειδικευμένα βιβλία, με τεστ, επαναλήψεις και διαγωνίσματα από εξειδικευμένους εκπαιδευτικούς, εκ των πραγμάτων καλούς και άξιους. Διότι τους αξιολογούν καθημερινά οι πελάτες τους, δηλαδή οι μαθητές τους και κρίνονται κάθε χρόνο εκ του αποτελέσματος. Δηλαδή από τις επιτυχίες τους. Σε ένα σκληρότατο θεσμό πανελλαδικών εξετάσεων με θέματα μοναδικά σε όλη την υφήλιο, στριφνά, περίπλοκα, εξειδικευμένα, απύθμενου βάθους και υψηλού βαθμού δυσκολίας (τουλάχιστον στις θετικές επιστήμες). Αλλά και αυτές να καταργηθούν και να αντικατασταθούν από το πολυπόθητο «Εθνικό Απολυτήριο», εξετάσεις θα υπάρχουν και μάλιστα περισσότερες. Συνεπώς υπάρχει ένα προβληματάκι επικοινωνίας μεταξύ ηγεσίας και βάσης, μεταξύ θεωρίας και πράξης του οποίου το κόστος πληρώνουν οι μαθητές και οι μαθήτριες του δημόσιου ελληνικού σχολείου. Το μεγάλο στοίχημα της νέας κυβέρνησης στη σχολική εκπαίδευση είναι να την μετατρέψει σε πραγματική, σε ουσιαστική, ώστε οι εκπαιδευόμενοι να μην χρήζουν όλοι τόσο εκτεταμένης και εξειδικευμένης φροντιστηριακής αρωγής. Είναι λογικότατο να την χρειάζονται οι αδύναμοι μαθητές, αλλά προβληματικό να καταφεύγουν σε αυτήν απαξάπαντες, δηλαδή και οι άριστοι. Και μάλιστα από το Δημοτικό. Αν για να γίνει αυτό χρειάζεται να αλλάξουν νοοτροπίες στο ελληνικό σχολείο, να αλλάξουν. Αν πρέπει να προσλάβουμε ανθρώπους από την αγορά που ξέρουν άριστα το αντικείμενο ας το κάνουμε με αδιάβλητες διαδικασίες (ΑΣΕΠ). Αν πρέπει να μετατάξουμε σε άλλες υπηρεσίες ανεπαρκείς εκπαιδευτικούς να το κάνουμε. Αν χρειαζόμαστε σοβαρά σχολικά εγχειρίδια ας τα γράψουμε. Αλλά να τα αναθέσουμε στους έμπειρους και αποδεδειγμένα ικανούς. Διότι ένα καινούργιο βιβλίο δεν σημαίνει ότι είναι εξ ορισμού και καλό. Η αναβάθμιση των προγραμμάτων σπουδών θα απαιτήσει και βαθύτερη γνώση του αντικειμένου και μεγαλύτερη προσπάθεια από τους εκπαιδευτικούς. Διότι μόνο ο καλός γνώστης μπορεί να είναι και μεταδοτικός. Γι αυτό ακούτε διάφορα ωραία και φιλοσοφημένα για την παιδεία αλλά ποτέ κάτι για το κάθε αντικείμενο. Φυσικά και όλα τα προηγούμενα απαιτούν μηχανισμό καθημερινού ελέγχου. Για παράδειγμα, διδάσκεται στο μάθημα της Φυσικής Α λυκείου επαρκώς και σε όλα τα σχολεία το σημαντικότατο κεφάλαιο, «Έργο, Ενέργεια , Ισχύς»; Ή μήπως μόνο για 2 ώρες στο τέλος όταν το σχολείο έχει χαλαρώσει και πέφτουν τα μπουγέλα; Ποιος το ελέγχει και πώς θα σταματήσει το «έγκλημα»; Διότι το αφήγημα ότι η «τράπεζα θεμάτων» θα επιβάλει την ολοκλήρωση της ύλης όλοι ξέρουμε ότι απέτυχε. Συνεπώς η αξιολόγηση δεν είναι κάτι τυπικό που γίνεται ως ιεροτελεστία μια φορά στα δύο χρόνια και πάμε παρακάτω, άλλοι πανηγυρίζοντας και άλλοι υβρίζοντας. Είναι μια καθημερινή επίπονη διαδικασία μέχρι το δημόσιο τουλάχιστον σχολείο να γίνει ουσιαστικό. Μέχρι να αποδείξει εμπράκτως ότι εργάζεται και για τους μαθητές του και όχι μόνο για τους εργαζόμενους σ' αυτό. Η κοινωνία έχει χορτάσει υποσχέσεις, εξαγγελίες και σχέδια για το εκπαιδευτικό ζήτημα. Περιμένει και αποτελέσματα.",https://www.athensvoice.gr/images/1074x600/jpg/files/2023-07-11/dimosia_-_sxoleia.jpg
https://www.athensvoice.gr/politismos/eikastika/801774/vrusaki-anazitodas-ti-hameni-sunoikia/,Βρυσάκι: Αναζητώντας τη χαμένη συνοικία,2023-05-28,07:39:42,Εικαστικα,Έλενα Ντάκουλα,«Βρυσάκι: Αναζητώντας τη χαμένη συνοικία»: Η έκθεση της Αρτέμιδος Χατζηγιαννάκη στο Λουτρό των Αέρηδων και η ιστορία της περιοχής,Τα έργα της Αρτέμιδος Χατζηγιαννάκη μας μεταφέρουν στην ατμόσφαιρα της Παλιάς Αθήνας της εποχής των αρχών του 20ού αιώνα,"Μία εξαφανισμένη συνοικία της Παλιάς Αθήνας, το Βρυσάκι, ξεπρόβαλε από τα χαλάσματα και τη σκόνη της κατεδάφισης και ξαναζωντάνεψε μέσω των έργων της Αρτέμιδος Χατζηγιαννάκη, που φιλοξενούνται στον χώρο του Λουτρού των Αέρηδων - Μουσείο Νεότερου Ελληνικού Πολιτισμού, στην Πλάκα, του μόνου από τα δημόσια λουτρά της Αθήνας που σώζεται έως σήμερα. Ήταν γνωστό τα χρόνια της τουρκοκρατίας ως «το χαμάμ του Αμπίντ Εφέντη». Οι υδατογραφίες της εικαστικού αναπαριστούν μ' έναν μοναδικό τρόπο την ανθρωπογεωγραφία μίας συνοικίας που θυσιάστηκε για να αναβιώσει ένα ένδοξο παρελθόν, αυτό της Αρχαίας Αγοράς, το λίκνο της δημοκρατίας και επίκεντρο του δημόσιου βίου της αρχαίας πόλης. Η Άρτεμις Χατζηγιαννάκη –μαχόμενη συμβολαιογράφος, με καταγωγή από τη Σμύρνη– προσελκύεται, όπως αναφέρει, «από θέματα που έχουν σχέση με την απώλεια, θέματα που δεν υπάρχουν προσωπικές μνήμες του χώρου, ούτε δυνατότητα πλέον πρόσβασης σ' αυτούς». Η παραστατική ζωγραφική της στηρίζεται στην παρατήρηση και στην ενδελεχή μελέτη τεκμηρίων και φωτογραφιών από γεγονότα που την άγγιξαν ή της κέντρισαν την περιέργεια, καθώς επίσης και σε οικογενειακές αναμνήσεις ή προφορικές μαρτυρίες τις οποίες δραματοποιεί εικαστικά, με ιδιαίτερη δυναμικότητα αλλά και ευαισθησία. Πτυχές της καθημερινότητας, συνήθειες, έθιμα και παραδόσεις της θρυλικής συνοικίας του Βρυσακίου, αναγεννιόνται γεφυρώνοντας ταυτόχρονα το κενό που υπάρχει ανάμεσα στο σήμερα και στο σχετικά πρόσφατο παρελθόν ενός ιστορικού αστικού τοπίου, ελάχιστα γνωστό σε πολλούς. Για να επιτευχθεί το άψογο αυτό αποτέλεσμα, εκτός από τη δεξιοτεχνία της ζωγράφου, τη στενή της συνεργασία με την Αμερικανική Σχολή Κλασικών Σπουδών και με τον συνεπιμελητή της έκθεσης –τον δημοσιογράφο και αθηναιογράφο Νίκο Βατόπουλο, με τον οποίο μοιράζονται τη μεγάλη αγάπη αλλά και τις αστείρευτες γνώσεις τους για την Αθήνα–, απαιτήθηκαν ώρες μελέτης και αξιοποίησης ιστορικών τεκμηρίων και αρχειακού υλικού, όπως και συνεντεύξεις ανθρώπων που μπόρεσαν, μέσω των αναμνήσεών τους, να προσφέρουν πολύτιμες προφορικές μαρτυρίες. Μέσα από τα έργα, ο επισκέπτης μεταφέρεται στην ατμόσφαιρα της Παλιάς Αθήνας της εποχής των αρχών του 20ού αιώνα, μέχρι τα χρόνια των απαλλοτριώσεων και των ανασκαφών που ακολούθησαν, προκειμένου να έλθει στο φως η Αρχαία Αγορά. Ο θεατής μπορεί να δει τα παιδιά της συνοικίας να παίζουν πετροπόλεμο στην πλατεία Στοά των Γιγάντων, πλατεία που δημιουργήθηκε όταν περικλείστηκε με πέτρινο τοίχο και κιγκλιδώματα το σημείο που αποκαλύφθηκαν οι τρεις κολοσσιαίοι ανδριάντες, κατά τη διάρκεια των ανασκαφών της Εν Αθήναις Αρχαιολογικής Εταιρείας, το 1858. Όπως μας αναφέρει η εικαστικός εμπνεύστηκε τη σκηνή από την πρώτη «ηχητική και άδουσα» ελληνική ταινία, «Οι Απάχηδες των Αθηνών», σε σκηνοθεσία Δημήτρη Γαζιάδη, που γυρίστηκε στην περιοχή το 1930. (Η ταινία, μετά την αποκατάσταση και ψηφιοποίησή της, χάρη στη δωρεά του Ιδρύματος Σταύρος Νιάρχος, βρίσκεται σήμερα στην Ταινιοθήκη της Ελλάδος). Μπορεί να δει στον αριθμό 18 της οδού Αρείου Πάγου (τον μακρύτερο και πιο πολυσύχναστο δρόμο της συνοικίας, που ξεκινούσε από την οδό Αδριανού και ανηφόριζε προς τον Άρειο Πάγο, ακολουθώντας τη χάραξη της αρχαίας οδού των Παναθηναίων), την οικία με το βαρελοποιείο. Πρόκειται για το πιο μεγάλο σε έκταση κτίριο, με πολλαπλές χρήσεις, από τα πιο παλιά της συνοικίας που οικοδομήθηκε αμέσως μετά την ανακήρυξη της Αθήνας ως πρωτεύουσας του ελληνικού κράτους, στη θέση που μέχρι τις αρχές της επανάστασης, βρισκόταν η οικία του αρχαιοκάπηλου, προξένου της Γαλλίας, Λουίς Φωβέλ, ο οποίος είχε συγκεντρώσει στο υπόγειο του σπιτιού του τόσα έργα που κάλλιστα θα μπορούσαν να γεμίσουν ένα μουσείο. Το σπίτι του Φωβέλ ήταν το πρώτο που κατεδαφίστηκε. Μπορεί να δει τα ερείπια της Στοάς του Αττάλου, πριν την ανακατασκευή της (1953-1956), καθώς και κτίσματα των οδών Ποικίλης και Πολυγνώτου που υπήρχαν εκεί μέχρι το 1950 και κατεδαφίστηκαν στη δεύτερη φάση των ανασκαφών (1951-1970). Εικόνες που σήμερα μας φαίνονται αδιανόητες, όπως γυναίκες να πλένουν και να απλώνουν την μπουγάδα τους γύρω από την Πύλη της Αρχέτιδας Αθηνάς, Κούλουμα πάνω στον Άρειο Πάγο, μικροπωλητές με τα κάρα και την πραμάτεια τους πάνω στη γέφυρα της οδού Ποσειδώνος, λαϊκή αγορά μπροστά στον ναό του Ηφαίστου, είναι μερικά ακόμη από τα έργα που απαρτίζουν τη νοσταλγική αυτή περιοδική έκθεση που αναπλάθει ιστορίες και μνήμες από μία ζωντανή γειτονιά του κέντρου της Αθήνας «που χάθηκε για πάντα σαν την Ατλαντίδα κάτω από την σκαπάνη των ανασκαφών», όπως γράφει ο Γιάννης Σιμωνέτης στο βιβλίο του «ΘΗΣΕΙΟ. Γειτονιές που χάθηκαν». Επεξηγηματικά κείμενα, όπου ορίζεται η θέση του εικονιζόμενου έργου, συνοδεύουν το κάθε ένα απ' αυτά και όλα πλαισιώνονται από επιλεγμένα αντικείμενα των μουσειακών συλλογών τα οποία λειτουργούν ως υλικοί σύνδεσμοι του σήμερα με το χθες. Η ιδιαίτερη διάταξη του λουτρού, με τους μικρούς δαιδαλώδεις χώρους, τους διάτρητους θόλους, τις πανέμορφες μαρμάρινες γούρνες, σε συνδυασμό με τα έργα της Άρτεμις Χατζηγιαννάκη καλούν τον επισκέπτη να πάρει μέρος σε ένα παιχνίδι κρυμμένου θησαυρού. Περπατώντας, σήμερα, από το Μοναστηράκι (και πιο συγκεκριμένα από τους Αέρηδες) προς το Θησείο, δύσκολα μπορεί να φανταστεί κάποιος ότι σ' όλη αυτή την περιοχή, ειδικά δε εκεί που βρίσκεται σήμερα ο αρχαιολογικός χώρος της Αρχαίας Αγοράς, υπήρχε προπολεμικά μια από τις πιο πυκνοκατοικημένες, πολυσυλλεκτικές και πολύβοες συνοικίες της Παλιάς Αθήνας, ένα πραγματικό χωνευτήρι ανθρώπων, κοινωνικών τάξεων και ειδικοτήτων, γεγονός που διαμόρφωσε τόσο τον χαρακτήρα της όσο και την όψη της. Μία συνοικία με εργάτες, υπαλλήλους, μεσοαστούς, πρόσφυγες, αλλά και πλουσίους, μία συνοικία γεμάτη σπίτια απλά, λιτά, μονώροφα ή διώροφα με λιακωτά αλλά και νεοκλασικά, όπου μέσα σ' αυτά οι άνθρωποι έζησαν πίκρες και χαρές, μια συνοικία γεμάτη μαγαζάκια και μικρά εργοστάσια (υποδηματοποιίας, κηροποιίας κυτιοποιίας, κατόπτρων, ξυλουργίας), φούρνους, ζαχαροπλαστεία, καφενεία, ζυθοπωλεία και οινοπωλεία, μία συνοικία γεμάτη από τις φωνές των πλανόδιων πωλητών, των παιδιών που έπαιζαν στις αλάνες, τα κουδουνίσματα των ποδηλάτων, τους θορύβους από τα πατίνια με το ρουλεμάν, τα τραγούδια, τις καντάδες, τους ήχους της λατέρνας και της ρομβίας. Το όνομά της αποδίδεται ή σε παραφθορά της λέξης Ευρυσάκειο (αρχαίο «Ιερόν» του Σαλαμίνιου ήρωα Ευρυσάκη, γιου του Αίαντα, που βρισκόταν στον Αγοραίο Κολωνό, δηλαδή κοντά στον ναό του Ηφαίστου) ή σε μία από τις πολλές βρύσες που υπήρχαν στην περιοχή και μέσω αυτών διοχετευόταν το νερό που πήγαζε από τον βράχο της Ακρόπολης. Ελάχιστα σπίτια υπήρχαν εκεί μέχρι την Επανάσταση του '21. Τα περισσότερα κτίστηκαν τα πρώτα χρόνια της απελευθέρωσης, όταν με το διάταγμα της Αντιβασιλείας αποφασίστηκε η μεταφορά της πρωτεύουσας του κράτους, από το Ναύπλιο στην Αθήνα (18.9.1834). Το 1890 διανοίχθηκε, στην Παλιά Πόλη, μία μεγάλη τάφρος για την επέκταση της σιδηροδρομικής γραμμής μεταξύ Θησείου και Ομόνοιας και για την πρόσβαση των πεζών στην οδό Αδριανού κατασκευάστηκαν 4 γέφυρες. Σήμερα, ο επισκέπτης που εισέρχεται στον αρχαιολογικό χώρο, από την οδό Αδριανού, διασχίζει τη μεγαλύτερη από εκείνες τις γέφυρες. Οι τρεις μεγάλες εκκλησίες της συνοικίας –οι Άγιοι Απόστολοι του Σολάκη, ο Άγιος Φίλιππος και η Παναγιά η Βλασαρού– προσδιόριζαν αντίστοιχα τις τρεις γειτονιές της. Στη δε τελευταία, μία τρίκλητη βασιλική του 17ου αιώνα, αφιερωμένη στα Εισόδια της Θεοτόκου, που βρισκόταν μεταξύ του αλλοτινού Μνημείου των Επωνύμων Ηρώων και του Ωδείου του Αγρίππα, στήθηκε το 1834 το Πρωτοδικείο Αθηνών, ενώ λίγο αργότερα, εκεί εγκαταστάθηκε ο Άρειος Πάγος. Κατεδαφίστηκε στις ανασκαφές του 1939 και όλα τα ιερά λείψανά της τα κληρονόμησε η εκκλησία του Αγίου Φιλίππου. «Στην Παναγιά τη Βλασσαρού την πυκνογειτονιά/έμαθαν οι ανύπαντρες να κάνουνε παιδιά», διαβάζουμε σ' ενα σατυρικό διάστιχο που επιβεβαιώνει το πόσο πυκνοκατοικημένη ήταν η περιοχή. Και «Το σπίτι που ‘ναι δίπλα στη Βλασσαρού», την οικία της Μαρίας και του Σταμάτη Σπυρόπουλου στον αριθμό 7 της οδού Επωνύμων, είχε διαλέξει το 1928 για να ζωγραφίσει ο νεαρός τότε Γιάννης Τσαρούχης. Στον χώρο της Αρχαίας Αγοράς βρίσκεται σήμερα η άλλοτε ενοριακή εκκλησία της συνοικίας, οι Άγιοι Απόστολοι Σολάκη (11ος αι.), σταυροειδής, τετράκογχη με τρούλο, ένα μνημείο της μεσαιωνικής Αθήνας, σύγχρονο των Αγ. Θεοδώρων της Αθήνας και της Καπνικαρέας. Η προσωνυμία Σολάκη οφείλεται σε κάποια αρχοντική οικογένεια που κατοικούσε στην περιοχή. Σ' ένα σπίτι κοντά στους Αγίους Αποστόλους γεννήθηκε το 1935 ο μεγάλος μας ζωγράφος Αλέκος Φασιανός και όπως διαβάζουμε σε μία συνέντευξη που είχε δώσει στην Λίζα Σκουζέ-Πετρίδη «... Ο παππούς μου σ' αυτή την εκκλησία ήταν παπάς. Μπουσουλούσα μέσα στο Ιερό και κρυβόμουνα κάτω από την μαρμαρένια Αγία Τράπεζα που ήταν κούφια. Οταν μεγάλωσα λίγο, βοηθούσα και τον παππού στο Ιερό. [...] Οταν άρχισαν οι ανασκαφές, πήγαμε σε κάτι σπίτι παραπάνω, στα σπίτια του Μιχαλέα. [...] Για να πάμε στα Μιχαλέϊκα περνούσαμε μπροστά από κάτι αγάλματα, τους Τρίτωνες, που ήσαν στην Αγορά, χωμένοι μέχρι τη μέση μέσα στη γη. Τα παιδιά, εμείς, τα φωνάζαμε οι Γίγαντες και τους κοροϊδεύαμε και βγάζαμε τη γλώσσα». Κατά τη διάρκεια των ανασκαφών, η Αμερικανική Σχολή αποκατέστησε το μικρό εκκλησάκι του οποίου η αρχική μορφή είχε αλλοιωθεί από μεταγενέστερες επεκτάσεις και ένα καμπαναριό. H μαρμάρινη κολυμβήθρα της εκκλησίας μεταφέρθηκε στην αυλή του Βυζαντινού Μουσείου. Πίσω από το ιερό της εκκλησίας, σχηματιζόταν μία μικρή πλατεία, η πλατεία των Αγίων Αποστόλων, που αποτελούσε το κέντρο στο Βρυσάκι (μεταξύ των οδών Αρείου Πάγου, Πολυγνώτου και Βουλευτηρίου). Αριστερά και δεξιά της βρισκόντουσαν μανάβικα, μπακάλικα, καφενεία, ταβέρνες, μικρά εμπορικά μαγαζιά. Γνωστά δε ήταν τα καφενεία του Καρατζά, τόπος συγκέντρωσης των Βενιζελικών και του Σοφού, όπου μαζεύονταν οι βασιλόφρονες. Οι οδοί Αγίων Αποστόλων, Απολλοδώρου, Επωνύμων, Αστεροσκοπείου ήταν μερικές από τις κεντρικές της συνοικίας, γεμάτες μικρομάγαζα, ταβέρνες, οινοπωλεία και σπίτια με πλακόστρωτες αυλές γεμάτες γλαστράκια και τενεκέδες με λουλούδια. Μεγάλες πλατείες της συνοικίας ήταν η μακρόστενη Πλατεία της Στοάς των Γιγάντων και η ορθογώνια Πλατεία Θησείου, στη νότια πλευρά του ναού. Η διάνοιξη της οδού Αποστόλου Παύλου, το 1860, χώρισε την πλατεία από τον Λόφο των Νυμφών και τη γειτονιά που το 1923 θα ονομαζόταν Θησείο. Μέχρι τις αρχές του 20ού αιώνα, η πλατεία ήταν μία αδόμητη αλάνα και σ' ένα σημείο αυτής στήθηκαν το 1922 σκηνές για τους πρόσφυγες και λίγο αργότερα κτίστηκε εκεί μια μικρή παραγκούπολη. Στην πλατεία Θησείου υπήρχε το καφεναδάκι του Πετσάλη, αγαπημένο στέκι των εντόπιων αλλά και επισκεπτών, μια και εξυπηρετούσε τον υπαίθριο βουβό κινηματογράφο με μία πρόχειρη σκηνή που στηνόταν κάθε βράδυ, μπροστά από το μνημείο. Ο κινηματογράφος ΖΕΦΥΡΟΣ, ήταν ένα άρτια οργανωμένο θερινό σινεμά, όπου οι θεατές δεν πλήρωναν εισιτήριο, αρκεί ν' αγόραζαν κάτι από την καντίνα. Και όπως θυμάται ο Γιάννης Σιμωνέτης, το 1934, ιδρύθηκε το τρίτο σινεμά της πλατείας, το ΕΝΤΕΝ, ένας σύγχρονος κινηματογράφος, με καλά μηχανήματα και πολύ καλό ρεπερτόριο ταινιών, ιδιοκτησίας του Σπύρου Σκούρα, του μετέπειτα ιδρυτή της αμερικανικής εταιρείας ταινιών Scuras filsm. Στο δυτικό μέρος της πλατείας βρισκόταν το θρυλικό, λαϊκό θέατρο του Φαρέα, απ' όπου ξεκίνησαν την καριέρα τους γνωστοί ηθοποιοί και καραγκιοζοπαίχτες και εκεί έκανε τα πρώτα του βήματα ο αυτοδίδακτος αγαπημένος ηθοποιός, Βασίλης Αυλωνίτης – κάτοικος της περιοχής από τα παιδικά του χρόνια. Σήμερα δεν μπορούμε καν να φανταστούμε ότι σε μία στέρνα ελλειπτικού σχήματος, που υπήρχε στο νότιο άκρο της πλατείας, μάθαιναν μπάνιο οι πιτσιρικάδες της γειτονιάς. Την δε ημέρα των Θεοφανείων, οι ιερείς της Αγίας Μαρίνας αγίαζαν τα νερά ρίχνοντας μέσα στη στέρνα τον σταυρό. Οι γειτονιές των Αγίων Απόστόλων και Βλασσαρού εξυπηρετούντο από ένα σχολείο, το τότε 13ο Δημοτικό Σχολείο, γνωστό ως σχολείο του Μερτζιώτη, που βρισκόταν στην γωνία των δρόμων Βρυσακίου και Κλάδου. Αυτή η γειτονιά, σίγησε για πάντα. Σήμερα, έχει μετατραπεί σ' έναν εμβληματικό και ειδυλλιακό αρχαιολογικό χώρο, όπου οι επισκέπτες έρχονται σ' επαφή με σημαντικά μνημεία του πολύ μακρινού παρελθόντος που στην πορεία λεηλατήθηκαν, βανδαλίστηκαν, σκεπάστηκαν από προσχώσεις μέχρι που μέρος αυτών ξαναήλθε στην επιφάνεια, αφού θυσιάστηκε γι' αυτά ένας αστικός ιστός του σύγχρονου παρελθόντος. Λίγα λόγια για το ιστορικό των ανασκαφών Το ενδιαφέρον για την αποκάλυψη της Αρχαίας Αγοράς ήταν τεράστιο τόσο από την ελληνική όσο και τη διεθνή αρχαιολογική και επιστημονική κοινότητα. Η Εν Αθήναις Αρχαιολογική Εταιρεία είχε ήδη κάνει εκτενείς ανασκαφές στο ανατολικό τμήμα της Αγοράς, οι οποίες όμως σταμάτησαν λόγω του ότι το ελληνικό δημόσιο δεν μπορούσε να σηκώσει ένα τόσο μεγάλο οικονομικό βάρος. Έτσι, η κυβέρνηση αναγκάστηκε να προσεγγίσει τις ξένες Αρχαιολογικές Σχολές στην Αθήνα. Ο τότε διευθυντής της Αμερικανικής Σχολής, Bert Hodge Hill, εξέφρασε το έντονο ενδιαφέρον της Σχολής ν' αναλάβει ένα μεγάλο τμήμα των ανασκαφών και το 1926 ο John D. Rockefeller Jr. πείστηκε να συμμετάσχει οικονομικά στις ανασκαφές, δωρίζοντας το ποσό των 250.000 δολαρίων, επιθυμώντας όμως να παραμείνει ανώνυμος. Οι διαβουλεύσεις για τη σύναψη συμφωνίας μεταξύ ελληνικής κυβέρνησης - Ελλήνων αρχαιολόγων και Σχολής, ήταν εξαιρετικά πολύπλοκες και χρονοβόρες. Η προσωπική παρέμβαση του πρωθυπουργού Ελ. Βενιζέλου (1928), έδωσε λύση στο πρόβλημα με την ψήφιση του νόμου 4212, βάσει του οποίου ικανοποιήθηκαν και οι δύο πλευρές και εξασφαλίστηκε η συνέχιση της χρηματοδότησης του έργου. Ολόκληρη η περιοχή της ανασκαφής (112.000 τετραγωνικά μέτρα) χαρακτηρίστηκε ως αρχαιολογικός χώρος, απαλλοτριωτέου υπέρ του ελληνικού δημοσίου, ανεξάρτητα από τον φορέα διενέργειας της ανασκαφής. Χωρίστηκε δε σε δύο τμήματα, όπου δυτικά ήταν η αμερικανική ζώνη με 67.000 τετραγωνικά μέτρα και ανατολικά η ελληνική, με το υπόλοιπο, 45.000 τετραγωνικά μέτρα. Το 1929 αποφασίστηκε η απαλλοτρίωση των ιδιοκτησιών και η αποζημίωση των ιδιοκτητών, οι οποίοι έπρεπε να εγκαταλείψουν τα σπίτια τους μέσα σε σύντομο χρονικό διάστημα, μετά την ολοκλήρωση των απαραίτητων ελέγχων. Οι ανασκαφές γινόντουσαν υπό την εποπτεία του T. Leslie Shear και ξεκίνησαν στις 25 Μαϊου του 1931 με την κατεδάφιση των 15 πρώτων σπιτιών. Όλο αυτό προκάλεσε έντονες διαμαρτυρίες, εντάσεις, δημοσιεύσεις σε εφημερίδες, αρκετές προσφυγές στα δικαστήρια και τις επακόλουθες καθυστερήσεις. Διαμεσολαβητής των διαπραγματεύσεων μεταξύ του ελληνικού κράτους, ιδιοκτητών και του Edward Capps, Προέδρου της Διοικούσας Επιτροπής της Σχολής, ήταν ο Αναστάσιος Αδοσίδης, ένας χαρισματικός, επικοινωνιακός άνθρωπος, ο οποίος στην προσπάθειά του να επιταχύνει τη διαδικασία των απαλλοτριώσεων, ήλθε πολλές φορές σε δύσκολη θέση, λόγω των πιέσεων ή των απειλών που δεχόταν από απελπισμένους ή αγανακτισμένους ιδιοκτήτες. Συχνά γινόταν αποδέκτης συγκινητικών επιστολών, όπως η παρακάτω της Μαρίας Πετράκη «... τουλάχιστον να πάρω τα παράθυρά και πόρτες να κάμω μίαν παράγκα να καθείσω διότι εις υποχρεώσεις μου έδωσα τα λεπτά που πήρα και τώρα σε λίγο καιρόν θα στερηθώ και το ψωμί». Αλλά και απειλητικών, όπως αυτή με την υπογραφή «ένας ""αδικημένος""». «έχω το ατύχημα να είμαι και εγώ εις εξ εκείνων που πετάξατε εις τους δρόμους κατά τον ελεϊνότερον τρόπον... Και επειδή εξαιτίας σας ευρίσκομαι σε ελεϊνή οικονομική κατάστασιν, μάθε ότι θα σε τινάξω τον αέρα με χειροβομβίδα για να μην χαρής εσύ παλιοκερατά τον ίδρωτα τον ιδικόν μας μαζύ με αυτόν τον αρχιρουφιάνο τον Πουστογεωργιάδη τον κεραταρμένη». Ιδιαίτερη ευαισθησία έδειχνε όταν έφτανε η ώρα για την κατεδάφιση κάποιου από τα πολλά μικρά εκκλησάκια και ιδιόκτητα παρεκκλήσια που βρίσκονταν στην περιοχή. «Δεν μπορείτε να φανταστείτε τι θλιβερό πράγμα είναι η κατεδάφιση μίας εκκλησίας για το λαϊκό αίσθημα στην Ελλάδα», έγραφε στον Edward Capps, εφιστώντας την προσοχή για τη λεπτότητα με την οποία έπρεπε να χειριστούν αυτά τα θέματα. Την περίοδο 1931-1939 κατεδαφίστηκαν γύρω στα 600 κτίρια από 348 οικόπεδα και περισσότεροι από 5000 κάτοικοι εκτοπίστηκαν και αποζημιώθηκαν. Οι 18 οικίες που γλύτωσαν της κατεδάφισης, ανατολικά της Στοάς του Αττάλου, αφέθηκαν στη φθορά του χρόνου. Με πρωτοβουλία του Υπουργείου Πολιτισμού, και παρ' όλες τις κάποιες αντιδράσεις, αυτές αναστηλώθηκαν και σήμερα, ως εκθεσιακοί χώροι μέσα στην Αυλή των Θαυμάτων (μία ολόκληρη γειτονιά στο Μοναστηράκι, που ορίζεται από τις οδούς Αδριανού, Άρεως, Κλάδου και Βρυσακίου, επισκέψιμη από τα τέλη του χρόνου), αποτελούν μέρος του Μουσείο Ελληνικού Πολιτισμού και ένα μικρό κομμάτι στην ιστορική διαχρονία της πόλης. Οι ανασκαφές συνεχίστηκαν πάνω από την οδό Αδριανού όπου την δεκαετία του '80 εντοπίστηκε το δυτικό άκρο της Ποικίλης Στοάς και 15 χρόνια αργότερα το ανατολικό τμήμα αυτής, αφού προηγουμένως κατεδαφίστηκαν κτίρια όπως ο Αλευρόμυλος του 1885, που βρισκόταν στην οδό Αδριανού 13. Αν και η συνοικία του Βρυσακίου σβήστηκε οριστικά από τον αθηναϊκό χάρτη και ζει στις αναμνήσεις όσων παλιών κατοίκων ζουν ακόμη ή των απογόνων τους, δεν βυθίστηκε στην απόλυτη λήθη και υπάρχουν περισσότερες πληροφορίες γι' αυτήν απ' οποιαδήποτε άλλη συνοικία της Αθήνας. Αυτό επετεύχθη χάριν στην αποτύπωση και συστηματική καταγραφή της περιοχής που έκανε η Αμερικανική Σχολή Κλασικών Σπουδών, πριν τις κατεδαφίσεις, παραδίδοντας έτσι ένα πολύτιμο τεκμήριο, το οποίο εκτίθεται σήμερα στη Στοά του Αττάλου. ΒΙΒΛΙΟΓΡΑΦΙΑ",https://www.athensvoice.gr/images/1074x600/jpg/files/2023-05-22/vrysaki-artemis-xatzigiannaki10741.jpg
https://www.athensvoice.gr/epikairotita/politiki-oikonomia/798236/programma-kalupsi-sti-nea-tis-stegi-i-proti-oikogeneia-me-katavoli-tou-enoikiou-apo-to-kratos/,Πρόγραμμα «Κάλυψη»: Στη νέα της στέγη η πρώτη οικογένεια με καταβολή του ενοικίου από το κράτος,2023-04-21,07:47:00,Πολιτικη & Οικονομια,Newsroom,Πρόγραμμα «Κάλυψη»: Η πρώτη οικογένεια στη νέα της στέγη - Ποιοι οι δικαιούχοι - Όσα προβλέπει,Στόχος να στεγαστούν 3.000 ωφελούμενοι,"Εγκαταστάθηκε στο νέο της σπίτι η πρώτη οικογένεια που εντάχθηκε στο πρόγραμμα «Κάλυψη» του Υπουργείου Εργασίας και Κοινωνικών Υποθέσεων, για τη δωρεάν στέγαση ευάλωτων νέων σε ιδιωτικές κατοικίες, με καταβολή του ενοικίου από το Δημόσιο. Όπως αναφέρει το Υπουργείο Εργασίας και Κοινωνικών Υποθέσεων σε ανακοίνωσή του, πρόκειται για μονογονεϊκή οικογένεια με δύο παιδιά, η οποία θα διαμένει σε διαμέρισμα στο Γαλάτσι, που είναι ένας από τους πρώτους δήμους στους οποίους ξεκίνησε η εφαρμογή του προγράμματος και η εγκατάσταση των δικαιούχων. Το πρόγραμμα «Κάλυψη», που θεσπίστηκε με τον νόμο 5006/2022 «Σπίτι μου-Στεγαστική πολιτική για τους νέους, αξιοποίηση της δημόσιας περιουσίας για κοινωνική κατοικία και άλλες διατάξεις», απευθύνεται σε νέους, ηλικίας 25-39 ετών, που είναι δικαιούχοι του Ελάχιστου Εγγυημένου Εισοδήματος και δεν έχουν ιδιόκτητη κατοικία. Στόχος, σε αυτήν τη φάση, είναι να στεγαστούν 3.000 ωφελούμενοι, με την αξιοποίηση τουλάχιστον 1.000 κατοικιών. Μέσω του προγράμματος, το Δημόσιο καλύπτει για τρία χρόνια το κόστος μίσθωσης ιδιωτικών κατοικιών που διατέθηκαν για τη φιλοξενία αιτούντων άσυλο στο πλαίσιο του προγράμματος «ΕΣΤΙΑ», το οποίο ολοκληρώθηκε τον Δεκέμβριο. Οι ωφελούμενοι του προγράμματος λαμβάνουν επιπλέον τις δαπάνες μετακόμισης του νοικοκυριού και μεταφοράς της οικοσκευής τους, ενώ, από την άλλη πλευρά, οι ιδιοκτήτες, εκτός από το εγγυημένο μίσθωμα, το οποίο δεν μπορεί να υπερβαίνει το ενοίκιο που εισέπρατταν, μέσω του «ΕΣΤΙΑ», συν τον πληθωρισμό του 2022, καλύπτονται και για τυχόν φθορές που διαπιστώνονται στα ακίνητα, κατά τη διάρκεια της μίσθωσης. Οι ιδιοκτήτες των κατοικιών αυτών καλούνται από τους δήμους να δηλώσουν το ενδιαφέρον τους για ένταξη στο νέο πρόγραμμα «Κάλυψη», προκειμένου τα διαθέσιμα σπίτια να διατεθούν στους δικαιούχους, που θα κληθούν επίσης να υποβάλουν αιτήσεις στους δήμους. Με βάση τα μέχρι στιγμής στοιχεία: «Μετά το πρόγραμμα ""Σπίτι μου"" για την παροχή άτοκων ή χαμηλότοκων στεγαστικών δανείων σε νέους για την απόκτηση ιδιόκτητης κατοικίας, για το οποίο ξεκίνησε ήδη η υποβολή αιτήσεων στις τράπεζες, σήμερα ξεκίνησε η εφαρμογή και του προγράμματος ""Κάλυψη"", που εξασφαλίζει δωρεάν στέγαση σε ευάλωτους νέους με μίσθωση ιδιωτικών κατοικιών. Η επανεκκίνηση της στεγαστικής πολιτικής του κράτους γίνεται πράξη με συγκεκριμένες δράσεις, που στηρίζουν πρώτα από όλα τους νέους, αλλά και τους ευάλωτους. Η κυβέρνηση προχωρά στην υλοποίηση του συνόλου των δράσεων που θεσπίστηκαν με τον νόμο 5006/2022, προϋπολογισμού 1,74 δισ. ευρώ, μέσω των οποίων ωφελούνται περισσότεροι από 137.000 πολίτες», δήλωσε ο υπ. Εργασίας, Κωστής Χατζηδάκης. Σύμφωνα με τις προβλέψεις της ΚΥΑ, με την οποία θεσπίστηκαν οι διαδικασίες υλοποίησης του προγράμματος, οι ενδιαφερόμενοι που υποβάλουν αιτήσεις συμμετοχής, κατατάσσονται ανά δήμο με μοριοδότηση, σύμφωνα με τα εξής κριτήρια: πολύτεκνες οικογένειες, τρίτεκνες οικογένειες, άτομα με αναπηρία άνω του 67%, νοικοκυριά υπό έξωση από ενοικιαζόμενη κατοικία, μονογονεϊκές οικογένειες, οικογένειες με ένα ή δύο παιδιά, άνεργοι εγγεγραμμένοι στη Δημόσια Υπηρεσία Απασχόλησης (ΔΥΠΑ), άτομα ή οικογένειες που φιλοξενούνται σε δομές φιλοξενίας γυναικών θυμάτων βίας και άτομα ή οικογένειες που φιλοξενούνται ως μέλη σε νοικοκυριά του Ελάχιστου Εγγυημένου Εισοδήματος. Αν μία οικογένεια συγκεντρώνει περισσότερα από ένα κριτήρια, τα μόρια αθροίζονται, (εκτός από τα κριτήρια για πολύτεκνους/τρίτεκνους/οικογένειες με 1 ή 2 παιδιά). Μετά την κατάταξη των νοικοκυριών σε λίστα προτεραιότητας, με βάση τα μόρια που συγκεντρώνουν, οι δήμοι καλούν τους ωφελούμενους να επιλέξουν από τη λίστα των διαθέσιμων κατοικιών αυτές που ανταποκρίνονται στις ανάγκες τους ανάλογα με τη σύνθεση του νοικοκυριού και την προτίμησή του ως προς την περιοχή του δήμου που βρίσκεται το ακίνητο. Κάθε νοικοκυριό επιλέγει έως τρία διαθέσιμα ακίνητα, μεταξύ των οποίων καλείται να διαλέξει το κατάλληλο προς ενοικίαση. Με πληροφορίες από ΑΠΕ-ΜΠΕ",https://www.athensvoice.gr/images/1074x600/2/jpg/files/2022-10-26/akinita.jpg
https://www.athensvoice.gr/epikairotita/ellada/796395/o-ethnikos-organismos-metamosheuseon-kataggelei-anoikeia-epithesi-sunigorou-se-diki/,Ο Εθνικός Οργανισμός Μεταμοσχεύσεων καταγγέλει ανοίκεια επίθεση συνηγόρου σε δίκη,2023-04-05,18:11:16,Ελλαδα,Newsroom,"Εθνικός Οργανισμός Μεταμοσχεύσεων: Ανοίκεια επίθεση συνηγόρου σε δίκη, ενάντια στη διαδικασία της δωρεάς οργάνων",Αντίδραση και από τον Θάνο Πλεύρη,"Για ανοίκεια επίθεση στον θεσμό της δωρεάς οργάνων στο πλαίσιο ακροαματικής διαδικασίας πολύκροτης δίκης, κάνει λόγο σε έκτακτη ανακοίνωση του ο Εθνικός Οργανισμός Μεταμοσχεύσεων. Όπως αναφέρεται στην ανακοίνωση, ο ΕΟΜ σημειώνει πως «πλήττεται βάναυσα η διαδικασία της δωρεάς οργάνων», ενώ δηλώνει πως «προφανώς, ο συνήγορος δεν έχει επαρκή ενημέρωση και δεν γνωρίζει ότι στις αποφάσεις και στις διαδικασίες της δωρεάς οργάνων εμπλέκονται δεκάδες ιατροί». Παράλληλα, αναφέρει πως ο κ. Ηλιάδης «χαίρει του απόλυτου σεβασμού και της εκτίμησης της ιατρικής μεταμοσχευτικής κοινότητας της χώρας», «ενώ τόσο ο ίδιος όσο και το προσωπικό της ΜΕΘ του Ρίου δέχονται μια ανοίκεια επίθεση με αβάσιμα επιχειρήματα, που φαίνεται να εκπορεύονται από πλημμελή ενημέρωση και πιθανόν συνωμοσιολογία». «Με διαίτερη έκπληξη παρακολουθούμε σήμερα, στο πλαίσιο ακροαματικής διαδικασίας πολύκροτης δίκης, να πλήττεται βάναυσα η διαδικασία της Δωρεάς Οργάνων, καθώς και εξειδικευμένο ιατρικό προσωπικό που εμπλέκεται σε αυτή. Ο κ. Ανδρέας Ηλιάδης, Δ/ντής της Μονάδας Εντατικής Θεραπείας του Π.Γ.Ν. του Ρίο Πατρών, χαρακτηρίστηκε, από συνήγορο υπεράσπισης, ως 'διακινητής οργάνων προς μεταμόσχευση' σε χώρα του εξωτερικού. Προφανώς, ο συνήγορος δεν έχει επαρκή ενημέρωση και δεν γνωρίζει ότι στις αποφάσεις και στις διαδικασίες της δωρεάς οργάνων εμπλέκονται δεκάδες ιατροί, τόσο στην πιστοποίηση του εγκεφαλικού θανάτου του δότη, όσο και στην αφαίρεση και μεταμόσχευση των οργάνων. Επιπρόσθετα, ο συνήγορος υπεράσπισης δεν γνωρίζει ότι η προσφορά των οργάνων, μετά την πιστοποίηση του εγκεφαλικού θανάτου και την απαραίτητη συναίνεση της οικογένειας του δότη, συντονίζεται από τον Ελληνικό Οργανισμό Μεταμοσχεύσεων (ΕΟΜ) και μόνο. Ο ΕΟΜ προσφέρει, βάσει αυστηρών κανόνων και πρωτοκόλλων, τα όργανα σε μεταμοσχευτικές μονάδες της χώρας μας ή στην Ιταλία, με την οποία η χώρα μας διατηρεί διακρατική συνεργασία, κυρίως για παιδιατρικές μεταμοσχεύσεις οργάνων, που δεν πραγματοποιούνται στην Ελλάδα. Δεκάδες παιδιά από την Ελλάδα έχουν μεταμοσχευτεί στην Ιταλία με μοσχεύματα που προέρχονται από Έλληνες ή Ιταλούς δότες. Ο ΕΟΜ, ως αρμόδιος φορέας για τη διασφάλιση των μεταμοσχεύσεων και τη διαχείριση κάθε δότη και κάθε προσφερόμενου οργάνου στην Ελλάδα, στέκεται στο πλευρό του κ. Ηλιάδη, όπως και κάθε ιατρού, που θεωρεί ότι το ιατρικό του καθήκον δεν σταματάει με την απώλεια ενός ασθενούς, αλλά συνεχίζεται και στη σωτηρία άλλων ανθρώπων. Ο κ. Ηλιάδης χαίρει του απόλυτου σεβασμού και της εκτίμησης, τόσο της ιατρικής μεταμοσχευτικής κοινότητας της χώρας, όσο των ίδιων των οικογενειών των παιδιών που έγιναν δωρητές οργάνων, ως ο ιατρός που πρόσφερε μια ανακουφιστική διέξοδο στην απώλεια του παιδιού τους. Σήμερα, ο κ. Ηλιάδης και το προσωπικό της ΜΕΘ του Ρίο, όπως και η Ιδέα της Δωρεάς Οργάνων, δέχονται μια ανοίκεια επίθεση με αβάσιμα επιχειρήματα που φαίνεται να εκπορεύονται από πλημμελή ενημέρωση και πιθανόν συνωμοσιολογία. Σε μία χρονική περίοδο, που όλη η κοινωνία, όλη η ιατρική, η δημοσιογραφική κοινότητα και η πολιτική τάξη της χώρας, έχουν υποστηρίξει έμπρακτα τη Δωρεά Οργάνων και γίνονται ενέργειες που στοχεύουν να βγάλουν τη χώρα μας από το μεταμοσχευτικό τέλμα δεκαετιών, το οποίο στερεί στους Έλληνες πολίτες το δώρο της μεταμόσχευσης. Ο ΕΟΜ καλεί τους λειτουργούς της δικαιοσύνης να προστατεύσουν τον θεσμό της Δωρεάς Οργάνων και τον μάρτυρα κατηγορίας από επιθέσεις αποπροσανατολισμού. Η αναστολή των πρωτοβουλιών από τους ιατρούς των ΜΕΘ, αναφορικά με την εκκίνηση των διαδικασιών δωρεάς θα κοστίσει άμεσα σε ζωές ασθενών». Σημειώνεται ότι ο συνήγορος υπεράσπισης στις ερωτήσεις του υπονόησε ότι ο εντατικολόγος Ανδρέας Ηλιάδης έχει σχέση με εμπορία οργάνων. Άμεση ήταν η αντίδραση και του υπουργού Υγείας, Θάνου Πλεύρη, μετά τα όσα συνέβησαν στη δίκη. Συγκεκριμένα, ο Θάνος Πλεύρης, με ανάρτησή του, εξήρε το κοινωνικό έργο του Εθνικού Οργανισμού Μεταμοσχεύσεων (ΕΟΜ) και των γιατρών που συνδράμουν στις μεταμοσχεύσεις, σημειώνοντας: «Εξυπακούεται ότι τους στηρίζουμε και στο έργο τους και στην προάσπιση της τιμής τους με κάθε έννομο μέσο». «Οι μεταμοσχεύσεις στη χώρο μας γίνονται με ασφάλεια και σώζουν ζωές συνανθρώπων μας. Ο ΕΟΜ και οι γιατροί που συνδράμουν σε αυτές επιτελούν τεράστιο κοινωνικό έργο. Εξυπακούεται ότι τους στηρίζουμε και στο έργο τους και στην προάσπιση της τιμής τους με κάθε έννομο μέσο», έγραψε στον λογαριασμό του στο Twitter ο κ. Πλεύρης. Οι μεταμοσχεύσεις στη χώρο μας γίνονται με ασφάλεια και σώζουν ζωές συνανθρώπων μας. Ο ΕΟΜ και οι γιατροί που συνδράμουν σε αυτές επιτελούν τεράστιο κοινωνικό έργο. Εξυπακούεται ότι τους στηρίζουμε και στο έργο τους και στην προάσπιση της τιμής τους με κάθε έννομο μέσο. ",https://www.athensvoice.gr/images/1074x600/3/jpg/files/2023-04-05/nosokomeio.jpg
https://www.athensvoice.gr/epikairotita/diethni/795842/portogalia-diadiloseis-gia-tis-times-ton-enoikion-en-meso-plithorismou/,Διαδηλώσεις στην Πορτογαλία για τα αυξανόμενα ενοίκια,2023-04-01,19:29:00,Κοσμος,Newsroom,"Πορτογαλία: Διαδηλώσεις για τα αυξανόμενα ενοίκια - Ο πληθωρισμός, οι μισθοί και ο φόβος για άνοδο των τιμών",«Έκρηξη» των τιμών στην αγορά ακινήτων,"Χιλιάδες πολίτες βρέθηκαν σήμερα (1.4) στους δρόμους μεγάλων πόλεων της Πορτογαλίας προκειμένου να διαδηλώσουν υπέρ του δικαιώματος στη στέγαση, ενάντια στις αυξανόμενες τιμές ενοικίασης ακινήτων, ζητώντας ιδίως κρατικό έλεγχο στις τιμές ενοικίων και περισσότερες κατοικίες κοινωνικής στέγασης. «Στέγαση: Ένα δικαίωμα για όλους», «δικαίωμα ή προνόμιο» διάβαζε κανείς σε πανό που κρατούσαν διαδηλωτές στην κινητοποίηση αυτή. «Ζω με τον φόβο ότι ο σπιτονοικοκύρης μου ανά πάσα ώρα και στιγμή θα μου ζητήσει μια αύξηση της τιμής του ενοικίου μου», είπε στο Γαλλικό Πρακτορείο η Άνα Ρέις ντα Σίλβα, μια 32χρονη δικηγόρος που ζει στη Λισαβόνα τα τελευταία δέκα χρόνια. Η Πορτογαλία είναι μια από τις φτωχότερες χώρες της Δυτικής Ευρώπης. Σύμφωνα με κυβερνητικά στοιχεία, πάνω από το 50% των εργαζομένων είχε μηνιαίο εισόδημα κάτω από 1.000 ευρώ πέρυσι. Ο μηνιαίος κατώτατος μισθός ανέρχεται στα 760 ευρώ. «Οι τιμές των ενοικίων πρέπει να παραμείνουν προσιτές», τόνισε ο Μαρτίνο Φαϊας Περέιρα, ένας 72χρονος συνταξιούχος που ζει σε κοινωνικές κατοικίες στην πορτογαλική πρωτεύουσα. Ο ίδιος εξέφρασε την ανησυχία του για την κατακόρυφη άνοδο των τιμών ενοικίασης κατοικιών τα τελευταία χρόνια. Οι διαδηλωτές καλούσαν υπέρ «του δικαιώματος στη στέγαση για όλους, ένα δικαίωμα κατοχυρωμένο στο Σύνταγμα», καθώς οικογένειες βρίσκεται αντιμέτωπες με αυξανόμενες τιμές, όπως ανέφερε το κίνημα «από πόρτα σε πόρτα» που κάλεσε σε αυτή την ημέρα κινητοποίησης μαζί με άλλους συλλόγους. Σύμφωνα με την Eurostat, το κόστος αγοράς κατοικίας στην Πορτογαλία έχει εκτιναχθεί κατά περισσότερο από 75% στο χρονικό διάστημα μεταξύ 2010 και 2022, ενώ οι τιμές των ενοικίων έχουν αυξηθεί κατά περίπου 25%. Οι τιμές των ενοικίων στη Λισαβόνα, μια πόλη τουριστικός πόλος έλξης, έχουν εκτοξευθεί κατά 65% από το 2015 και οι τιμές πώλησης ακινήτων έχουν εκτοξευθεί κατά 137% την ίδια περίοδο, σύμφωνα με στοιχεία της Confidencial Imobiliario. Οι τιμές ενοικίων αυξήθηκαν κατά 37% μόνο πέρυσι, περισσότερο από ό,τι στη Βαρκελώνη ή το Παρίσι, σύμφωνα με μια άλλη εταιρεία που συγκεντρώνει στοιχεία στον κλάδο των ακινήτων, την Casafari. Η κατάσταση είναι ιδιαίτερα δύσκολη για τους νέους. Η μέση τιμή ενοικίου για ένα διαμέρισμα με ένα υπνοδωμάτιο στη Λισαβόνα φτάνει περίπου σε 1.350 ευρώ, σύμφωνα με μελέτη της Imovirtual. Συμμετέχοντας στη σημερινή διαδήλωση ο 35χρονος εικονογράφος Ντιόγκο Γκέρα είπε ότι ακούει καθημερινά ιστορίες ανθρώπων που πασχίζουν να αποκτήσουν πρόσβαση σε στέγαση. «Υπάρχουν άνθρωποι που εργάζονται και είναι άστεγοι, άνθρωποι που τους γίνεται έξωση, επειδή τα σπίτια τους μετατρέπονται σε καταλύματα βραχυχρόνιας μίσθωσης (για τουρίστες)», τόνισε. Οι χαμηλοί μισθοί και τα υψηλά ενοίκια καθιστούν τη Λισαβόνα την τρίτη λιγότερο βιώσιμη πόλη στον κόσμο για να ζει κανείς, σύμφωνα με μελέτη του CIA Landlords. Ο τρέχων ρυθμός πληθωρισμού 8,2% της Πορτογαλίας έχει επιδεινώσει το πρόβλημα. «Με τον μισθό μου, που είναι υψηλότερος από τον μέσο μισθό στη Λισαβόνα, δεν μπορώ να νοικιάσω ένα διαμέρισμα γιατί είναι πολύ ακριβό», δήλωσε ο Νούνσιο Ρέντσι, διευθυντής πωλήσεων από την Ιταλία που ζει στην πορτογαλική πρωτεύουσα. Για την αντιμετώπιση της κρίσης του κόστους στέγασης και των αυξανόμενων τιμών των ακινήτων, η κυβέρνηση ενέκρινε την Πέμπτη ένα σχέδιο που στοχεύει στην αύξηση του αριθμού των διαθέσιμων κατοικιών σε μια χώρα που έχει περίπου 730.000 κενές ή ερειπωμένες κατοικίες. Ένα από τα βασικά μέτρα του κυβερνητικού σχεδίου είναι η κατάργηση του προγράμματος χορήγησης ""χρυσής βίζας"", των αδειών παραμονής που χορηγούνται σε πλούσιους ξένους επενδυτές. Στόχος του τερματισμού του προγράμματος αυτού είναι ο περιορισμός της κερδοσκοπίας στον τομέα των ακινήτων. Επίσης, προβλέπεται η απαγόρευση έκδοσης νέων αδειών για ακίνητα προς βραχυχρόνια μίσθωση στην πλατφόρμα Airbnb. Ωστόσο, ορισμένοι υποστηρίζουν ότι τα μέτρα αυτά δεν επαρκούν για να μειωθούν οι τιμές σε κοντινό μέλλον. Το σχέδιο της κυβέρνησης περιλαμβάνει επίσης φορολογικά πλεονεκτήματα σε ιδιοκτήτες που θα θέσουν εποχικά ενοίκια σε εποχιακές εκμισθώσεις, ευνοϊκότερη φορολογία στην αγορά εκμισθώσεων, να τεθούν προς διάθεση διαμερίσματα που είναι άδεια για περισσότερα από δύο χρόνια σε μεγάλες πόλεις. Παράλληλα, η σοσιαλιστική κυβέρνηση λαμβάνει μέτρα βοήθειας σε οικογένειες για να αντιμετωπίσουν τις αυξανόμενες τιμές ενοικίων και τις μηνιαίες πληρωμές στεγαστικών δανείων. «Υπάρχει μια τεράστια στεγαστική κρίση σήμερα», δήλωσε η Ρίτα Σίλβα, από την οργάνωση υπέρ του δικαιώματος στη στέγαση Habita, συμμετέχοντας στη διαδήλωση της Λισαβόνας. «Πρόκειται για μια κατάσταση κοινωνικής έκτακτης ανάγκης, είπε. Η κυβέρνηση θα πρέπει να δώσει προτεραιότητα στην κοινωνική στέγαση, η οποία θα «προσφέρει ενοίκια ανάλογα με το οικογενειακό εισόδημα», τόνισε, προσθέτοντας τη φωνή σε πολλές άλλες που επικρίνουν το σχέδιο της κυβέρνησης για την αντιμετώπιση της κατάστασης. Πηγή: ΑΠΕ-ΜΠΕ",https://www.athensvoice.gr/images/1074x600/jpg/files/2023-04-01/portogalia_spitia.jpg
https://www.athensvoice.gr/epikairotita/ellada/792300/ereuna-gia-ti-sugatoikisi-kai-tis-times-ton-enoikion-stin-ellada/,Τα ακριβά ενοίκια ωθούν στη συγκατοίκηση τους Έλληνες - Τα οφέλη και ο «φόβος του αγνώστου»,2023-03-07,11:03:17,Ελλαδα,Newsroom,"Έρευνα για τη συγκατοίκηση: Τα ακριβά ενοίκια το μεγαλύτερο πρόβλημα στην ενοικίαση, λέει το 73% - Ποσοστό 43% δεν έχει την οικονομική δυνατότητα να νοικιάσει.",43% των ερωτηθέντων δεν έχει την οικονομική δυνατότητα να νοικιάσει μόνο του ένα σπίτι αυτή την περίοδο,"Τα ακριβά ενοίκια στα μεγάλα αστικά κέντρα θεωρεί ως το μεγαλύτερο πρόβλημα στην ενοικίαση το 73% των ερωτηθέντων που συμμετείχαν σε έρευνα της ierax analytix μαζί με την εφαρμογή MyRoomie για τη συγκατοίκηση. Παράλληλα, το 43% των ερωτηθέντων απάντησε ότι δεν έχει την οικονομική δυνατότητα να νοικιάσει μόνο του ένα σπίτι αυτή την περίοδο. Σε ό,τι αφορά τα οφέλη της συγκατοίκησης, ποσοστό 42% των ερωτηθέντων απάντησε ότι θεωρεί τη συντροφικότητα ως το καλύτερο στοιχείο της συγκατοίκησης ενώ σε χαμηλότερα ποσοστά αναφέρονται τα οφέλη της οικονομικής υποστήριξης, της μείωσης των εξόδων, της βοήθειας στις δουλειές του σπιτιού και της ασφάλειας. Συγκεκριμένα, στην έρευνα που διενεργήθηκε πανελλαδικά, με ηλεκτρονικό τρόπο και πρόσωπο με πρόσωπο, σε 1.509 άτομα άνω των 18 ετών, από τις 9 ως τις 20 Φεβρουαρίου, το 59% των ερωτηθέντων απάντησε ότι έχει συγκατοικήσει με άτομο εκτός οικογένειας, το 50% ότι συγκατοίκησε με ερωτικό σύντροφο, το 43% με φίλο ή φίλη, το 15% με κοινό γνωστό και το 14% με άγνωστο ή άγνωστη. Πάντως, όπως αναφέρει ανακοίνωση της ierax analytix, ποσοστό 17% του δείγματος θα ένιωθε άνετα να συγκατοικήσει με κάποιον άγνωστο, ποσοστό που αυξάνεται στους άνδρες και μειώνεται στις γυναίκες. Από την άλλη πλευρά, αποτρεπτικοί παράγοντες για τη συγκατοίκηση με κάποιο άγνωστο άτομο είναι ο φόβος, η συμβατότητα στις καθημερινές συνήθειες και η καθαριότητα. ",https://www.athensvoice.gr/images/1074x600/jpg/files/2023-03-07/enoikia-erevna.jpg
https://www.athensvoice.gr/epikairotita/diethni/792113/nea-zilandia-pethane-i-proti-vouleutis-ston-kosmo-pou-itan-anoikta-trans/,Πέθανε η πρώτη βουλευτής στον κόσμο που ήταν ανοικτά trans,2023-03-06,10:40:35,Κοσμος,Newsroom,Nέα Ζηλανδία: Πέθανε η πρώτη ανοιχτά trans βουλευτής στον κόσμο,Πρώην ηθοποιός και drag performer στην Νέα Ζηλανδία,"Η πρώτη ανοιχτά trans βουλευτής στον κόσμο, η Νεοζηλανδή Τζορτζίνα Μπέγερ, πέθανε σε ηλικία 65 ετών. «Η Τζόρτζι ήταν περιτριγυρισμένη από τους κοντινούς και αγαπημένους της ανθρώπους 24 ώρες το 24ωρο την τελευταία εβδομάδα, αποδέχτηκε αυτό που συνέβαινε, έκανε αστεία και είχε μια λάμψη στα μάτια της, μέχρι την τελευταία στιγμή», έγραψε το στέλεχος του Εργατικού Κόμματος Σκότι Κένεντι. Η πρώην ηθοποιός, drag performer, εργαζόμενη στο σεξ και ραδιοφωνική παρουσιάστρια, γεννήθηκε στο Ουέλινγκτον αλλά μετακόμισε στην Αυστραλία ως νεαρή ενήλικη. Αφού επέστρεψε στη Νέα Ζηλανδία, άρχισε να ενδιαφέρεται για μια πολιτική καριέρα και το 1995 κέρδισε τη δημαρχία στο Κάρτερτον, μια πόλη 80 χιλιόμετρα βορειοανατολικά του Ουέλινγκτον που αποτελούσε αγροτικό κέντρο.  Η Μπέγερ υπέφερε επίσης πολύ κατά τη διάρκεια της ζωής της, ισχυριζόμενη ότι «κακοποιήθηκε και βιάστηκε κατά συρροήν» κατά τη διάρκεια της θητείας της ως εργάτρια του σεξ στο Σίδνεϊ. «Είναι λιγότερο μια αντανάκλαση για μένα, αλλά μια υπέροχη αντανάκλαση γι' αυτούς - την αγροτική συντηρητική Νέα Ζηλανδία. Ποιος θα το φανταζόταν;», δήλωσε στη NZ Herald σε συνέντευξή της το 2018. Η Μπέγερ εξελέγη στο κοινοβούλιο με το Εργατικό Κόμμα επί κυβερνήσεως της Έλεν Κλαρκ η οποία δήλωσε ότι η εκλιπούσα «επέδειξε τεράστιο θάρρος μπαίνοντας στη δημόσια ζωή και το κοινό ζεστάθηκε με την ειλικρίνειά της. Η εκλογή της λέει πολλά τόσο για τις προσωπικές ικανότητες και την αφοσίωση της Georgina στην κοινωνική υπηρεσία όσο και για την προθυμία της περιφέρειας να την αποδεχτεί με βάση την αξία της χωρίς διακρίσεις». Ως βουλευτής, διαδραμάτισε καθοριστικό ρόλο στην αποποινικοποίηση της πορνείας, καθώς πιστώνεται την αλλαγή μιας χούφτας ψήφων στο νομοσχέδιο που πέρασε με 60 ψήφους έναντι 59. Το 2020, η Μπέγερ έγινε μέλος του Τάγματος Αξίας της Νέας Ζηλανδίας για τις υπηρεσίες της στην κοινότητα του ουράνιου τόξου. ",https://www.athensvoice.gr/images/1074x600/1/jpg/files/2023-03-06/gettyimages-55793942.jpg
https://www.athensvoice.gr/epikairotita/diethni/787582/honoloulou-vrahos-bainei-se-spiti-kai-perna-xusta-apo-enoiko-video/,Η στιγμή που βράχος «εισβάλλει» σε σπίτι στη Χονολουλού (βίντεο),2023-01-31,07:19:00,Κοσμος,Newsroom,Χονολουλού: Βράχος σε σπίτι - Το βίντεο από το πέρασμα δίπλα από γυναίκα - ένοικο,Πέρασε δίπλα από γυναίκα,"Βίντεο από κάμερα ασφαλείας σε σπίτι στη Χονολουλού έχει καταγράψει τη στιγμή όπου βράχος πέφτει μέσα σε σπίτι, διασχίζοντας το καθιστικό και ενώ οι ένοικοι βρίσκονται σε απόσταση αναπνοής. Στο βίντεο που έχει δοθεί στη δημοσιότητα, διακρίνεται γυναίκα - ένοικος να περπατά σε διάδρομο μέσα στο σπίτι της, στην πλαγιά ενός λόφου στη Χονολουλού, όταν ο βράχος γκρεμίζει τον τοίχο και καταλήγει δίπλα της, αφήνοντας πίσω του συντρίμμια. A massive boulder smashed through a home in Palolo Valley almost hitting the owner inside. @KHONnews #news#breakingnews#hawaii#khon2news pic.twitter.com/KGoVLXeaDJ Ο βράχος διαμέτρου περίπου ενάμιση μέτρου έσπασε τον εξωτερικό τοίχο του σπιτιού, πέρασε από το σαλόνι και από έναν ακόμη τοίχο πριν σταματήσει μέσα σε ένα υπνοδωμάτιο. Το απίστευτο περιστατικό καταγράφηκε τα μεσάνυχτα του Σαββάτου (28.1). Σύμφωνα με το Hawaii News Now, ένα αυτοκίνητο υπέστη ζημιές, αλλά κανείς στο σπίτι δεν τραυματίστηκε. «Το μόνο που άκουσα ήταν ένα “μπουμ” όταν έσπασε η τζαμαρία της συρόμενης πόρτας, οπότε πετάχτηκα προς τα πίσω κι ο βράχος πέρασε δίπλα μου», δήλωσε η 65χρονη Κάρολαϊν Σασάκι στο δίκτυο KITV 4. Η οικογένειά της είχε μετακομίσει πριν από περίπου μια εβδομάδα στο νεόδμητο σπίτι και πλέον έχει να αντιμετωπίσει τις ζημιές που προκάλεσε ο βράχος. «Δεν έχω παρακολουθήσει το βίντεο, αλλά μου είπαν ότι αν έκανα ένα ακόμη βήμα, πιθανότατα δεν θα ήμουν εδώ», δήλωσε η Σασάκι σημειώνοντας ότι λόγω προβλήματος στο πόδι περπατά πιο αργά. Η 65χρονη και οι άλλοι ιδιοκτήτες σπιτιών στη γειτονιά πιστεύουν ότι ο βράχος αποκολλήθηκε από εργασίες εκσκαφής σε οικόπεδο, σε υψηλότερο σημείο του λόφου.",https://www.athensvoice.gr/images/1074x600/jpg/files/2023-01-31/vraxos.jpg
https://www.athensvoice.gr/epikairotita/diethni/786902/ipa-diavathmismena-eggrafa-vrethikan-kai-stin-oikia-tou-proin-adiproedrou-maik-pens/,Διαβαθμισμένα έγγραφα βρέθηκαν στην οικία του πρώην αντιπροέδρου των ΗΠΑ Μάικ Πενς,2023-01-24,20:21:00,Κοσμος,Newsroom,ΗΠΑ: Απόρρητα έγγραφα εντοπίστηκαν στην οικία του Μάικ Πενς - Τι δηλώνουν εκπρόσωποι του πρώην αντιπροέδρου,Τα παρέδωσε στο FBI,"Έγγραφα, χαρακτηρισμένα ως διαβαθμισμένα εντοπίστηκαν στο σπίτι του πρώην αντιπροέδρου των ΗΠΑ Μάικ Πενς στην Ιντιάνα την περασμένη εβδομάδα. Σύμφωνα με εκπρόσωπο του Μάικ Πενς τα εν λόγω έγγραφα παραδοθήκαν στο FBI, ενώ διεξάγεται σχετική έρευνα. Οι εκπρόσωποι του Πενς έστειλαν επιστολή στα Εθνικά Αρχεία ενημερώνοντάς τα για τα έγγραφα και σε ξεχωριστή επιστολή πρόσθεσαν ότι το FBI πήγε στο σπίτι του πρώην αντιπροέδρου για να συλλέξει τα έγγραφα. Πρόσφατα, απόρρητα έγγραφα βρέθηκαν σε δωμάτιο δίπλα στο γκαράζ της οικογενειακής κατοικίας του Αμερικανού προέδρου, Τζο Μπάιντεν, στο Ντέλαγουερ. Τα έγγραφα χρονολογούνται από την περίοδο της αντιπροεδρίας του Τζο Μπάιντεν. Άκρως απόρρητα έγγραφα είχε εντοπίσει το FBI και στην εξοχική κατοικία του πρώην προέδρου των ΗΠΑ Ντόναλντ Τραμπ, με τον Μπάιντεν να ασκεί δριμεία κριτική, καθώς αυτό απαγορεύεται από το αμερικανικό Σύνταγμα και αποτελεί ποινικό αδίκημα. Μεταξύ άλλων στο σπίτι του Τραμπ το FBI είχε κατασχέσει έγγραφο για τα πυρηνικά ξένης χώρας. «Ο Λευκός Οίκος συνεργάζεται στενά με την Επιτροπή Εθνικών Αρχείων και το Υπουργείο Δικαιοσύνης αναφορικά με την ανακάλυψη αυτού που φαίνεται να είναι αρχεία από την περίοδο της προεδρίας Ομπάμα - Μπάιντεν, μεταξύ των οποίων υπάρχουν και λίγα διαβαθμισμένα έγγραφα», δήλωσε ο Ρίτσαρντ Σάουμπερ, ειδικός σύμβουλος του Αμερικανού προέδρου, όταν έγιναν οι πρώτες αποκαλύψεις για απόρρητα έγγραφα στην κατοικία του Τζο Μπάιντεν. Σύμφωνα με το CNN, τα απόρρητα έγγραφα εντοπίστηκαν 10 ημέρες πριν από τις κρίσιμες ενδιάμεσες αμερικανικές εκλογές του Νοεμβρίου, ωστόσο η είδηση έγινε γνωστή την Τρίτη 10/1. Μάλιστα, ο Γενικός Εισαγγελέας των ΗΠΑ Μέρικ Γκάρλαντ ανακοίνωσε τη διεξαγωγή έρευνας για τον χειρισμό απόρρητων εγγράφων από τον Τζο Μπάιντεν. Ο Ρόμπερτ Χουρ, που έχει εργαστεί στον τομέα της τρομοκρατίας και της εταιρικής απάτης, θα ηγηθεί της έρευνας, επιβεβαιώνει ο Γκάρλαντ.",https://www.athensvoice.gr/images/1074x600/1/jpg/files/2023-01-24/maik-pens.jpg
https://www.athensvoice.gr/epikairotita/diethni/785238/pobiia-i-oikia-ton-vetion-ton-sklavon-pou-eginan-arhodes-anoixe-tis-pules-tis-gia-to-koino-eikones/,Η Οικία των σκλάβων που έγιναν άρχοντες άνοιξε τις πύλες της,2023-01-10,16:59:00,Κοσμος,Newsroom,"Πομπήια: Η Οικία των Βέτιων, των σκλάβων που έγιναν άρχοντες, άνοιξε τις πύλες της για το κοινό (εικόνες)",Προσφέρει μοναδική εικόνα των λεπτομερειών της ζωής εκείνης της εποχής,"Τα πρόσφατα αναστηλωμένα απομεινάρια ενός πολυτελούς σπιτιού στην Πομπηία, το οποίο πιθανότατα ανήκε σε δύο πρώην σκλάβους που έγιναν πλούσιοι από το εμπόριο κρασιού, προσφέρουν στους επισκέπτες μια μοναδική εικόνα των λεπτομερειών της οικιακής ζωής στην καταδικασμένη ρωμαϊκή πόλη. Την Τρίτη, το σπίτι των Βετίων (Vettii), Domus Vettiorum στα λατινικά, παρουσιάστηκε επίσημα μετά από 20 χρόνια εργασιών αποκατάστασης. Δόθηκε νέα ζωή σε τοιχογραφίες από την τελευταία τάση στη διακόσμηση τοίχων στην Πομπηία πριν η ακμάζουσα πόλη θαφτεί κάτω από την ηφαιστειακή τέφρα που ανέβλυζε μανιωδώς ο Βεζούβιος το 79 μ.Χ.. Στην Οικία των Βετίων υπάρχουν 12 νωπογραφίες με θέματα από την ελληνική μυθολογία. Εικονίζονταν ακόμη: ο Θησέας και η Αριάδνη στην Νάξο, ο Δαίδαλος η Πασιφάη και ο μινώταυρος, ο θάνατος του Πενθέως, ο νεαρός Ηρακλής να πνίγει τα φίδια, ο Αχιλλεύς στην Σκύρο, η θεά Άρτεμις με το ελάφι της, το μαρτύριο / τιμωρία του Ιξίωνος, της Δίρκης, κ.ά. Τα αποκαλυπτήρια του ανακαινισμένου σπιτιού είναι ένα ακόμη σημάδι της αναγέννησης της Πομπηίας, έπειτα από δεκαετίες γραφειοκρατικής παραμέλησης, πλημμυρών και λεηλασίας από κλέφτες που αναζητούσαν καλλιτεχνήματα για να τα πουλήσουν. Αυτό ενθουσιάζει τους τουρίστες και ανταμείβει τους ειδικούς με συναρπαστικές νέες γνώσεις για την καθημερινή ζωή σε ένα από τα πιο διάσημα ερείπια του αρχαίου κόσμου. «Το σπίτι των Βετίων είναι σαν την ιστορία της Πομπηίας και στην πραγματικότητα της ρωμαϊκής κοινωνίας μέσα σε ένα σπίτι», δήλωσε ενθουσιασμένος ο διευθυντής της Πομπηίας, Γκάμπριελ Ζουχτρίγκελ (Gabriel Zuchtriegel), καθώς παρουσίαζε ένα χώρο του domus, γνωστό ως Δωμάτια του Θεού Ερωτα, τον περασμένο μήνα. «Βλέπουμε εδώ το τελευταίο στάδιο της τοιχογράφησης της Πομπηίας με απίστευτες λεπτομέρειες, οπότε μπορείτε να στέκεστε μπροστά σε αυτές τις εικόνες για ώρες και να ανακαλύπτετε ακόμα νέες λεπτομέρειες», δήλωσε ο διευθυντής του αρχαιολογικού πάρκου στο «Associated Press» πριν από τα εγκαίνια για το κοινό. «Ετσι, έχετε αυτό το μείγμα: φύση, αρχιτεκτονική, τέχνη. Αλλά είναι επίσης μια ιστορία για την κοινωνική ζωή της κοινωνίας της Πομπηίας και στην πραγματικότητα του ρωμαϊκού κόσμου σε αυτή τη φάση της ιστορίας», πρόσθεσε ο Ζουχτρίγκελ. Οι προηγούμενες εργασίες αποκατάστασης, οι οποίες περιλάμβαναν επανειλημμένη εφαρμογή παραφίνης πάνω στις τοιχογραφίες με την ελπίδα να διατηρηθούν, «είχαν ως αποτέλεσμα να γίνουν πολύ θολές με την πάροδο του χρόνου, επειδή σχηματίστηκαν πολύ παχιά και αδιαφανή στρώματα, με αποτέλεσμα να είναι δύσκολο να ‘διαβάσει’ κανείς την τοιχογραφία», δήλωσε η Στεφανία Τζιουντίτσε (Stefania Giudice), υπεύθυνη για την αποκατάσταση των τοιχογραφιών. Αλλά το κερί χρησίμευσε σημαντικά για να τις διατηρήσει. Ο Ζουχτρίγκελ τόλμησε να πει ότι οι νέες «αναγνώσεις» της αναβιωμένης τοιχογραφίας «αντικατοπτρίζουν τα όνειρα, τη φαντασία και τις ανησυχίες των ιδιοκτητών, επειδή ζούσαν ανάμεσα σε αυτές τις εικόνες», οι οποίες περιλαμβάνουν ελληνικές μυθολογικές μορφές. Οι Βέτιοι ήταν δύο άνδρες – ο Αουλους Βέτιους Κονβίβα (Aulus Vettius Conviva) και ο Αουλους Βέτιους Ρεστιτούτους (Aulus Vettius Restitutus)  πολύ ταπεινής καταγωγής, οι οποίοι έκαναν περιουσία από το εμπόριο κρασιού και αγροτικών προϊόντων. Δραστηριότητα που τους είχε αναδείξει στους πλουσιότερους κατοίκους της πόλεως της Πομπηίας. Για να αυξήσουν το εισόδημα της οικογενειακής επιχείρησης. Οι δυο τους είχαν δημιουργήσει και μια δεύτερη επιχείρηση, βασισμένη στην πορνεία. Ανάμεσα στα δωμάτια του «σπιτιού» υπάρχει ένα μικρότερο, διακοσμημένο με μια σειρά ερωτικών τοιχογραφιών, όπου η Ευτύχη (*), μια Ελληνίδα σκλάβα, αλλά με καλούς τρόπους, εργαζόταν ως πόρνη σε δύο δωμάτια.",https://www.athensvoice.gr/images/1074x600/1/jpg/files/2023-01-10/gettyimages-501582757.jpg
https://www.athensvoice.gr/epikairotita/diethni/783886/mateo-salvini-treis-agnostoi-eklepsan-ton-gio-tou-se-sunoikia-tou-milanou/,Τρεις άγνωστοι απείλησαν και έκλεψαν τον γιο του Ματέο Σαλβίνι,2022-12-27,05:17:44,Κοσμος,Newsroom,Τρεις άνδρες απείλησαν τον γιό του Ματέο Σαλβίνι στο Μιλάνο και του έκλεψαν το κινητό - Το βρήκε και το παρέδωσε Αιγύπτιος ιδιοκτήτης παντοπωλείου,Βρήκε το κινητό του ένας Αιγύπτιος παντοπώλης και το παρέδωσε στις Αρχές,"Θύμα κλοπής έπεσε ο δεκαεννιάχρονος γιός του γραμματέα της Λέγκα και υπουργού Υποδομών, Ματέο Σαλβίνι. Όπως μετέδωσαν χθες το βράδυ τα ιταλικά μέσα ενημέρωσης, ο Φεντερίκο Σαλβίνι, το βράδυ της περασμένης Παρασκευής βρισκόταν σε δυτική συνοικία του Μιλάνου και επέστρεφε σπίτι του, για να δειπνήσει με τους δικούς του. Ξαφνικά, τον πλησίασαν τρεις νέοι, (πιθανώς βορειοαφρικανοί, όπως γράφει η La Repubblica) οι οποίοι πρώτα του ζήτησαν τσιγάρο και αμέσως μετά, τον απείλησαν με σπασμένο μπουκάλι, υποχρεώνοντάς τον να τους παραδώσει το κινητό του. Οι τρεις νέοι απομακρύνθηκαν τρέχοντας ενώ ο γιός του επικεφαλής της Λέγκα, έφτασε πεζός στο σπίτι και ειδοποίησε τον πατέρα του για το συμβάν. Η αστυνομία κινητοποιήθηκε άμεσα, αλλά αποκλείσθηκε αμέσως οποιοδήποτε πολιτικό κίνητρο. Όπως γράφει η ιταλική εφημερίδα La Repubblica, το κινητό επιστράφηκε στον νόμιμο ιδιοκτήτη του χάρη σε έναν Αιγύπτιο, ιδιοκτήτη παντοπωλείου στην περιοχή Σαν Σίρο, όπου βρίσκεται το στάδιο του Μιλάνου: ειδοποίησε τους αστυνομικούς ότι ένας πελάτης του πρότεινε να αγοράσει καινούριο τηλέφωνο, σε τιμή ευκαιρίας, και του το άφησε να το δοκιμάσει. Ο έμπορος, όμως, κατάλαβε ότι μπορεί να ήταν προϊόν κλοπής και κάλεσε αμέσως την άμεση δράση.",https://www.athensvoice.gr/images/1074x600/3/jpg/sites/default/files/article/2018/10/17/salvini.jpg
https://www.athensvoice.gr/epikairotita/ellada/780511/oi-enoikiastes-na-pane-na/,Οι ενοικιαστές να πάνε να...,2022-11-29,08:34:10,Ελλαδα,Μάνος Βουλαρίνος,Η «προστασία της πρώτης κατοικίας» και η αδιαφορία για τους ενοικιαστές.,"Αν είσαι ενοικιαστής, που ποτέ δεν δανείστηκες για να γίνεις ιδιοκτήτης, κανείς δεν θα νοιαστεί για το αν μπορείς να πληρώνεις το ενοίκιο του σπιτιού στο οποίο κατοικείς","Ένα από τα πράγματα που με θυμώνουν είναι η συνεχής επανάληψη της φράσης «πρέπει να προστατευτεί η πρώτη κατοικία» και της (ακόμα πιο) λαϊκίστικης παραλλαγής της την οποία τελευταία άκουσα από το στόμα της (γαπικής που έγινε τσιπρική) συντρόφισσας  Ξενογιαννακοπούλου, σύμφωνα με την οποία «πρέπει να προστατευτεί η λαϊκή πρώτη κατοικία». Ακόμα δεν έχω ακούσει άλλες παραλλαγές του τύπου «πρέπει να προστατευτεί η ελληνική λαϊκή πρώτη κατοικία» ή «τα πρώτα κεραμίδια στο λαϊκό κεφάλι», αλλά υποθέτω είναι θέμα χρόνου. Ο λόγος που νευριάζω είναι επειδή βλέπω όλη την αγωνία του πολιτικού και δημοσιογραφικού (δύσκολο να τους ξεχωρίσεις έτσι κι αλλιώς) κόσμου της χώρας να εξαντλείται στην «πρώτη κατοικία» των ανθρώπων που ήθελαν να γίνουν ιδιοκτήτες αλλά δεν μπορούν να ανταπεξέλθουν στις υποχρεώσεις τους, την ώρα που καμία αγωνία δεν περισσεύει για τους κατά τεκμήριο πιο αδύνατους οικονομικά ή/και λιγότερο επιπόλαιους: τους ενοικιαστές. Αυτούς δηλαδή που δεν είχαν ποτέ τη δυνατότητα (ή την επιπολαιότητα) να γίνουν ιδιοκτήτες. Η «προστασία της πρώτης κατοικίας» βασίζεται στην πεποίθηση ότι, ανεξαρτήτως της δυνατότητάς σου να ανταπεξέλθεις στις υποχρεώσεις σου, πρέπει σώνει και καλά να συνεχίσεις να ζεις στο σπίτι το οποίο δανείστηκες για να αποκτήσεις. Προσέξτε, όχι στην (πολύ λογική) πεποίθηση ότι δεν πρέπει να μείνεις άστεγος, όχι στην πεποίθηση ότι πρέπει να έχεις ένα κάποιο σπίτι, μια «πρώτη κατοικία», αλλά στην πεποίθηση ότι η «πρώτη κατοικία» πρέπει οπωσδήποτε να είναι η συγκεκριμένη. Αντιθέτως, αν είσαι πολίτης β’ κατηγορίας (δηλαδή ενοικιαστής) που ποτέ δεν δανείστηκες για να γίνεις ιδιοκτήτης, κανείς δεν θα νοιαστεί για το αν μπορείς να πληρώνεις το ενοίκιο του σπιτιού στο οποίο κατοικείς. «Αν δεν μπορείς να το πληρώσεις, να ψάξεις να νοικιάσεις αλλού» είναι η μόνη φράση που θα ακούσει ένας ενοικιαστής που ξαφνικά αδυνατεί να ανταπεξέλθει στο νοίκι του ή στην αύξησή του. Και δεν θα ήταν όσο ενοχλητικό είναι τώρα, αν αντιμετωπίζονταν με αντίστοιχο τρόπο και όσοι δεν μπορούν να ανταπεξέλθουν (αντί για το νοίκι) στη δόση του δανείου τους. Για κάποιο λόγο όμως αυτοί ποτέ δεν θα ακούσουν ένα «αν δεν μπορείς να πληρώνεις τη δόση, νοίκιασέ το, μείνε κάπου με πιο φτηνό νοίκι από αυτό που ζητάς και συμπλήρωσε τη δόση με τη διαφορά». Κανένας πολιτικός δεν θα προτείνει να αντικαθίσταται το σπίτι αυτού που δεν μπορεί να πληρώσει τη δόση με ένα φτηνότερο σπίτι στο οποίο να μπορεί να την πληρώνει. Όχι. Αυτοί που δανείστηκαν για να γίνουν ιδιοκτήτες πρέπει σώνει και καλά να κάνουν δικό τους ένα σπίτι που στην πραγματικότητα δεν μπορούν να αγοράσουν. Δεν είναι δα τίποτα πλεμποενοικιαστές να καταδέχονται να μετακομίζουν. Αυτή η παράνοια του να αντιμετωπίζονται με αδιαφορία αυτοί που σίγουρα δεν έχουν και να προστατεύονται αυτοί που κάτι έχουν (ακόμα κι αν στάθηκαν επιπόλαιοι), πρέπει κάποτε να σταματήσει. Όπως και ο παράλογος τρόπος που προστατεύεται η «πρώτη κατοικία». Πρέπει (αν δεν γίνει αυτό που είναι το λογικότερο, δηλαδή να έχουν προτεραιότητα στη βοήθεια) οι ενοικιαστές τουλάχιστον να αντιμετωπίζονται όπως και οι ιδιοκτήτες. Ή λοιπόν θα προστατεύεται και ο ενοικιαστής που δεν μπορεί να πληρώσει με το δημόσιο (δηλαδή όλους μας) να του πληρώνει μέρος του ενοικίου για να μην αλλάζει σπίτι (κι αυτός έχει παιδιά που πάνε σχολείο και φίλους και αναμνήσεις και όνειρα), ή πριν ξηλωθεί το δημόσιο (δηλαδή όλοι μας) για να βοηθήσει κάποιον που δεν μπορεί να πληρώσει το δάνειό του θα εξαντλούνται όλες οι άλλες δυνατότητες: η δυνατότητα να ενοικιάσει το σπίτι ή η δυνατότητα να το ανταλλάξει με κάποιο που να ταιριάζει στην οικονομική του κατάσταση. Αυτό άλλωστε δεν θα λεγάτε και σε έναν ενοικιαστή; Αυτό δεν θα λέγατε σε κάποιον που κατά τεκμήριο είναι πιο αδύναμος ή/και λιγότερο επιπόλαιος; Αλλά ξέχασα. Οι ενοικιαστές να πάνε να... βρούνε αλλού. Αν ήθελαν προστασία ας φρόντιζαν να είχαν δανειστεί. Και μπράβο τους. Υ.Γ. Το κούρεμα του δανείου το μόνο που κάνει είναι να δίνει το μήνυμα «δανείσου κι αν δεν έχεις να ξεπληρώσεις δεν τρέχει μια». Όμως, όπως λέει και ο σύντροφος Τσακαλώτος, «η κανονική αγορά στέγασης έχει πάντα ένα ρίσκο, παίρνεις ένα δάνειο και καποια στιγμή πρέπει να το ξεπληρώσεις, μπορεί να μη σου βγει το ρίσκο και να το χάσεις.»",https://www.athensvoice.gr/images/1074x600/jpg/files/2022-11-29/enoikiastirio.jpg
https://www.athensvoice.gr/epikairotita/ellada/778036/epidoma-thermansis-pos-tha-kanete-aitisi-an-menete-se-spiti-me-enoikio/,Επίδομα θέρμανσης: Πώς θα κάνετε αίτηση αν μένετε σε σπίτι με ενοίκιο,2022-11-09,17:15:00,Ελλαδα,Newsroom,Επίδομα θέρμανσης: Η διαδικασία για να λάβετε το επίδομα εάν νοικιάζετε σπίτι - Ποιες οι χρονικές προθεσμίες και τα απαραίτητα δικαιολογητικά.,,"Ανοιχτή είναι η πλατφόρμα που δέχεται τις αιτήσεις των δικαιούχων για το επίδομα θέρμανσης. Το επίδομα θέρμανσης θα καταβληθεί σε τρεις δόσεις, η πρώτη από τις οποίες θα δοθεί πριν τα Χριστούγεννα και συγκεκριμένα έως τις 21 Δεκεμβρίου. Έως 30 Νοεμβρίου 2022 θα πρέπει να υποβάλλουν αίτηση οι παλαιοί δικαιούχοι προκειμένου να λάβουν την προκαταβολή του επιδόματος θέρμανσης που θα πληρωθεί στις 10 Δεκεμβρίου 2022. Στις 15 Δεκεμβρίου 2022 λήγει η προθεσμία για την υποβολή των αιτήσεων στο myθέρμανση για όλους τους δικαιούχους, ενώ οι νέοι δικαιούχοι θα δουν τα πρώτα χρήματα στους λογαριασμούς τους έως τις 30 Δεκεμβρίου 2022. Ας δούμε ποια είναι η διαδικασία που πρέπει να ακολουθήσουν οι δικαιούχοι εκείνοι που μένουν σε σπίτι στο οποίο πληρώνουν ενοίκιο. Αρχικά όσοι είναι ενοικιαστές, πρέπει να υποβάλουν αίτηση στο myaade.gov.gr για να ενταχθούν στο Μητρώο Δικαιούχων του επιδόματος θέρμανσης. Στην κάθε αίτηση πρέπει να αναγράφονται κατά περίπτωση τα ακόλουθα στοιχεία: Πριν από την οριστικοποίηση της αίτησης, θα πρέπει να έχει δηλωθεί ο αριθμός λογαριασμού ΙΒΑΝ, ο οποίος ανήκει στον δικαιούχο και στον οποίο επιθυμεί να πιστωθεί το ποσό του επιδόματος. Για τα όλα καύσιμα, εκτός του πετρελαίου θέρμανσης, υποβάλλεται επιπρόσθετα ο αριθμός της απόδειξης αγοράς ειδών καυσίμων ή κατανάλωσης θερμικής ενέργειας μέσω τηλεθέρμανσης το ποσό/αξία της συναλλαγής, ο Αριθμός Φορολογικού Μητρώου (Α.Φ.Μ.) και η επωνυμία της επιχείρησης πωλήτριας των ειδών καυσίμων θέρμανσης ή της θερμικής ενέργειας. Σε περίπτωση που οι δικαιούχοι καταβάλλουν τη δαπάνη θέρμανσης μέσω κοινοχρήστων, τότε καταχωρίζεται και ο αριθμός της απόδειξης εξόφλησης κοινοχρήστων ή εναλλακτικά ο αριθμός που φέρει το ειδοποιητήριο πληρωμής αυτών (αν δεν έχει ήδη εκδοθεί κατά την υποβολή της αίτησης απόδειξη εξόφλησης), ο Αριθμός Φορολογικού Μητρώου του διαχειριστή ή του προσώπου που εκπροσωπεί την πολυκατοικία ή της εταιρείας διαχείρισης της πολυκατοικίας, καθώς και το ποσό που αναλογεί στον δικαιούχο. Σύμφωνα με το ΦΕΚ της υπουργικής απόφασης φέτος προβλέπονται δύο βασικές αλλαγές. Πρώτον, το ελάχιστο ύψος επιδόματος ορίζεται στα 100 ευρώ και το μέγιστο στα 800 ευρώ, με προσαύξηση για τους πολίτες που ζουν στις ορεινές περιοχές, οι οποίοι ενδέχεται να λάβουν επίδομα έως και 1.000 ευρώ. Περιοχές με πολύ κρύο θεωρούνται οικισμοί των οποίων ο συντελεστής επιδότησης, είναι μεγαλύτερος ή ίσος της μονάδας (1). Στις περιοχές αυτές ανήκουν πολλές περιοχές όπως Φλώρινα, Κοζάνη, Καρπενήσι κ.α. Το επίδομα για κάθε δικαιούχο θα υπολογίζεται με πολλαπλασιασμό του βασικού ποσού των 350 ευρώ με τον συντελεστή επιδότησης, 0,12 έως 1,62 που έχει καθοριστεί για τον οικισμό στον οποίο βρίσκεται η κύρια κατοικία του. Κερδισμένοι είναι οι νέοι δικαιούχοι που θα επιλέξουν για πρώτη φορά φέτος το πετρέλαιο θέρμανσης, καθώς το επίδομα θα ανέρχεται έως και τα 1.600 ευρώ. Όπως είχε κάνει γνωστό ο υπουργός Οικονομικών κύριος Χρήστος Σταϊκούρας, προκαταβολή του επιδόματος για το πετρέλαιο θέρμανσης προβλέπεται μόνο για όσους πήραν και πέρσι το επίδομα, καθώς θεωρητικά οι νέοι δικαιούχοι που προστέθηκαν φέτος έχουν τουλάχιστον 10% υψηλότερα εισοδήματα από τους περσινούς. Δικαιούχοι για το επίδομα θέρμανσης φέτος είναι τα φυσικά πρόσωπα άγαμα ή έγγαμα ή σε κατάσταση χηρείας ή σε πρόσωπα που έχουν συνάψει σύμφωνο συμβίωσης ή εν διαστάσει ή διαζευγμένα, τα οποία για τη θέρμανσή τους καταναλώνουν: Σύμφωνα με την υπουργική απόφαση που δημοσιεύτηκε στην εφημερίδα της Κυβέρνησης σε περίπτωση που ένας δικαιούχος έλαβε κατά τη χειμερινή περίοδο 2021/2022 προκαταβολή που υπολειπόταν του ήμισυ της αξίας των επιλέξιμων αγορών των επιδοτούμενων ειδών καυσίμων θέρμανσης ή θερμικής ενέργειας, τότε δεν είναι δικαιούχος προκαταβολής. Συγκεκριμένα, πέρα από την προκαταβολή έως τις 21 Δεκεμβρίου για τους παλαιούς δικαιούχους, οι υπόλοιπες πληρωμές θα πραγματοποιηθούν έως την 28η Φεβρουαρίου 2023 για το σύνολο των αγορών που θα τιμολογηθούν έως την 31η Ιανουαρίου 2023 και υπό την προϋπόθεση καταχώρισης των απαιτούμενων στοιχείων έως και την 15η Φεβρουαρίου 2023. Έως την 28η Απριλίου 2023 για το σύνολο των αγορών που θα τιμολογηθούν έως την 31η Μαρτίου 2023 και υπό την προϋπόθεση καταχώρισης των απαιτούμενων στοιχείων έως και την 15η Απριλίου 2023. Ειδικά για το φυσικό αέριο θα καταχωρούνται έως την 31η Μαΐου 2023 δικαιολογητικά αγορών της περιόδου 1.10.2022 έως 31.03.2023 με ημερομηνία έκδοσης του παραστατικού πληρωμής έως την 16η Μαϊου 2023 και το αντίστοιχο ποσό επιδόματος θα καταβάλλεται έως την 15η Ιουνίου 2023. Η απόφαση επίσης ορίζει ότι το επίδομα χορηγείται υπό τον όρο ο δικαιούχος να πραγματοποιήσει αγορές των επιδοτούμενων ειδών καυσίμων θέρμανσης ή θερμικής ενέργειας αξίας μεγαλύτερης ή ίσης με το διπλάσιο του κατά τα ανωτέρω δικαιούμενου επιδόματος, από την 1η Οκτωβρίου 2022 έως και την 31η Μαρτίου 2023 και ειδικά για το πετρέλαιο θέρμανσης από την 14η Οκτωβρίου 2022, ημερομηνία κατά την οποία άρχεται η διάθεσή του.",https://www.athensvoice.gr/images/1074x600/jpg/files/2022-11-09/epidoma-thermansi-enoikio.jpg
https://www.athensvoice.gr/life/katoikidia/776815/neos-enoikos-stin-daouning-strit-10-o-skulos-tou-risi-sounak-video/,Νέος ένοικος στην Ντάουνινγκ Στριτ 10 ο σκύλος του Ρίσι Σούνακ (βίντεο),2022-11-01,08:32:00,Κατοικιδια,Newsroom,Ο σκύλος Νόβα του Ρίσι Σούνακ και το βίντεο με την άφιξη στην Ντάουνινγκ Στριτ - Οι πρώτες αντιδράσεις από τον Λάρι τον γάτο,Πώς αντέδρασε ο Λάρι ο γάτος,"Τον γύρο του διαδικτύου κάνουν οι εικόνες από την πρώτη βόλτα της Νόβα στην Ντάουνιγκ Στριτ 10. Ο Ρίσι Σούνακ, νέος πρωθυπουργός της Βρετανίας, έφερε μαζί του και τον σκύλο της οικογένειας. Σε βίντεο που μεταδόθηκε από βρετανικά ΜΜΕ παρουσιάζεται ο Ρίσι Σούνακ, μαζί με τη σύζυγό του, Αξάτα Μούρτι, και τον σκύλο τους έξω από την πρωθυπουργική κατοικία. Η Νόβα είναι ένα fox red labrador retriever. Πρόκειται για τον νέο ένοικο της Ντάουνινγκ Στριτ. Όπως φαίνεται στο βίντεο, ο νέος επικεφαλής των Τόρις και πρωθυπουργός του Ηνωμένου Βασιλείου έδωσε και την προσφορά του στο κουτί για την PoppyDay, τη μέρα μνήμης όλων των Βρετανών που έχασαν τη ζωή τους στον Α' Παγκόσμιο Πόλεμο, τοποθετώντας και τη χαρακτηριστική παπαρούνα στο πέτο. Το δημοσίευμα στη βρετανική εφημερίδα «Telegraph» αναφέρει ότι δεν είναι η πρώτη φορά που η Νόβα περνά την πόρτα της Ντάουνινγκ Στριτ, καθώς αυτό είχε συμβεί την περίοδο που ο Ρίσι Σούνακ ήταν υπουργός Οικονομικών στην κυβέρνηση Μπόρις Τζόνσον. Σύμφωνα με πληροφορίες ο Λάρι ο γάτος, που έχει δει πρωθυπουργούς να έρχονται και να φεύγουν, δεν έχει αντιδράσει άσχημα στην άφιξη της Νόβα στην πρωθυπουργική κατοικία. Με πληροφορίες Telegraph/Daily Mail",https://www.athensvoice.gr/images/1074x600/1/jpg/files/2022-11-01/rishi-sunak-dog.jpg
https://www.athensvoice.gr/epikairotita/politiki-oikonomia/776658/autos-einai-o-hartis-tou-programmatos-anakainizo-enoikiazo/,Αυτός είναι ο «χάρτης» του προγράμματος «Ανακαινίζω – Ενοικιάζω»,2022-10-31,08:24:03,Πολιτικη & Οικονομια,Newsroom,«Ανακαινίζω – Ενοικιάζω»: Ο «χάρτης» του προγράμματος - Καλύπτει έως το 40% της δαπάνης,Ποιοι μπορούν να λάβουν την επιδότηση," Το πρόγραμμα «Σπίτι μου», που θα ξεκινήσει από το 2023, παρουσίασε ο υπουργός Εργασίας, Κωστής Χατζηδάκης, στο υπουργικό συμβούλιο, το οποίο έχει ως στόχο να αντιμετωπίσει το υψηλό κόστος στέγασης και να βρει λύσεις για τα χιλιάδες αδιάθετα ακίνητα. Πρόκειται για ένα σχέδιο, προϋπολογισμού 1,74 δισ. ευρώ, που αναμένεται να ευνοήσει περισσότερους από 137.000 πολίτες. Μια από τις πτυχές του στρατηγικού σχεδίου «Σπίτι μου», είναι ένα νέο πρόγραμμα, το «Ανακαινίζω – Ενοικιάζω». Το πρόγραμμα ουσιαστικά προβλέπει την επιδότηση ιδιοκτητών ακινήτων για την εκτέλεση εργασιών επισκευής και ανακαίνισης κενών κατοικιών. Απαραίτητη προϋπόθεση είναι αυτές οι κατοικίες να δοθούν στη συνέχεια για μίσθωση (ενοικίαση) για διάρκεια τουλάχιστον 3 ετών. Στο πρόγραμμα που θα υλοποιηθεί από τη ΔΥΠΑ, εντάσσονται ιδιοκτήτες κατοικιών εμβαδού έως 100 τ.μ. σε αστικά κέντρα, οι οποίοι έχουν τουλάχιστον 50% της επικαρπίας ή της πλήρους κυριότητας της κατοικίας και με οικογενειακό φορολογητέο εισόδημα έως 40.000€ και ακίνητη περιουσία έως 300.000€. Η κατοικία πρέπει να είναι δηλωμένη ως κενή στο Ε2 του τελευταίου φορολογικού έτους. Διευκρινίζεται επίσης ότι κάθε δικαιούχος μπορεί να κάνει αίτηση για μία μόνο κατοικία, ενώ δεν είναι επιλέξιμοι όσοι έχουν ενταχθεί στο πρόγραμμα Εξοικονομώ. Η επιδότηση αφορά δαπάνες ανακαίνισης/ επισκευής, που αποδεικνύονται με σχετικά τιμολόγια και φθάνει έως το 40% της δαπάνης, με ανώτατο όριο τα 10.000 ευρώ. Σημειώνεται ότι στην Ελλάδα, σήμερα, ο μέσος πολίτης δαπανά το 37% του εισοδήματός του για την κάλυψη στεγαστικών αναγκών (μέσος όρος ΕΕ 20%), ενώ, σύμφωνα με τα επίσημα στοιχεία της ΑΑΕ, υπάρχουν πάνω από 770.000 κλειστές κατοικίες σε όλη τη χώρα. Οι 200.000 εξ αυτών βρίσκονται στην Αθήνα και τη Θεσσαλονίκη. Την ίδια ώρα, τα ενοίκια σε Αττική, Θεσσαλονίκη και Περιφέρεια παραμένουν σε διαρκή ανοδική τροχιά.",https://www.athensvoice.gr/images/1074x600/1/jpg/files/2022-10-31/athina.jpg
https://www.athensvoice.gr/epikairotita/ellada/775866/foitites-tou-apth-estisan-skines-diamarturomenoi-gia-ta-upsila-enoikia/,Φοιτητές του ΑΠΘ έστησαν σκηνές διαμαρτυρόμενοι για τα υψηλά ενοίκια,2022-10-24,10:41:59,Ελλαδα,Newsroom,ΑΠΘ: Διαμαρτυρία φοιτητών με σκηνές για τα υψηλά ενοίκια - Τα συνθήματα των φοιτητών,Τα συνθήματα των φοιτητών,"Σκηνές έξω από την Πρυτανεία έστησαν φοιτητές του ΑΠΘ το μεσημέρι της Δευτέρας, θέλοντας να διαμαρτυρηθούν για τα υψηλά ενοίκια για τα φοιτητικά σπίτια στη Θεσσαλονίκη. Η κίνηση των φοιτητών έγινε στο πλαίσιο διαμαρτυρίας που πραγματοποιούν για τη φοιτητική μέριμνα και το κόστος των σπουδών τους, καθώς λόγω των αυξήσεων, ορισμένοι αποφασίζουν να διακόψουν τα προγράμματα σπουδών τους. «Σίτιση και στέγαση, δωρεάν σπουδές» αναγράφεται σε ένα από τα πανό, σύμφωνα με το thestival.gr. «Το κύμα ακρίβειας έχει σαρώσει»εμάς και τις ζωές μας! Βρισκόμαστε εδώ για να διαμαρτυρηθούμε για την αύξηση σε βασικά είδη διατροφής, αλλά και για όλη την κατάσταση που επικρατεί με τις επιλογές των κυβερνήσεων» αναφέρουν σε άλλα συνθήματά τους, σύμφωνα με το grtimes.gr.  Επιπλέον, κάνουν λόγο για τα υψηλά ενοίκια που επικρατούν πέριξ των Πανεπιστημίων της πόλης, με αποτέλεσμα πολλοί φοιτητές να μην βρίσκουν σπίτι.",https://www.athensvoice.gr/images/1074x600/jpg/files/2022-10-24/apth_skines.jpg
https://www.athensvoice.gr/viral/trending-now/766212/purkagia-sti-pedeli-giati-i-oikeia-stefanidi-egine-trend-sto-twitter/,Πυρκαγιά στη Πεντέλη: Γιατί η οικία Στεφανίδη έγινε trend στο Twitter,2022-07-21,09:46:00,Trending Now,Newsroom,"Η πυρκαγιά στην Πεντέλη, το σπίτι της Κατερίνας Στεφανίδη, οι αναρτήσεις στα σόσιαλ μίντια και οι δηλώσεις στα τηλεοπτικά κανάλια",Η απειλή από τη φωτιά και ο πολιτικός καβγάς για τη διάσωση,"Πολιτικές προεκτάσεις και έντονη αντιπαράθεση πυρόδοτησε η δημοσιοποίηση της κατάστασης του σπιτιού της αθλήτριας Κατερίνας Στεφανίδη κατά τη διάρκεια αλλά και μετά από την πυρκαγιά της Πεντέλης. Η μητέρα της Ολυμπιονίκη, Ζωή Βαρέλη σε ανάρτησή της στο Facebook ανέφερε ότι έβλεπε στην τηλεόραση το σπίτι της στην Παλλήνη να καίγεται, ωστόσο το οίκημα γλίτωσε τελικά από το καταστροφικό πέρασμα της φωτιάς. Παράλληλα, ζήτησε συγγνώμη εάν προκάλεσε αναστάτωση, επισημαίνοντας ωστόσο ότι μπορεί εκείνοι να στάθηκαν τυχεροί, όμως άλλες οικογένειες στον συγκεκριμένο δρόμο είδαν τα σπίτια τους να καίγονται. «Έφυγα στις 4.30, όταν η αστυνομία μας είπε να το κάνουμε. Ο σύζυγος όμως έμεινε, όπως έμειναν και κάποιοι άλλοι άνδρες της γειτονιάς. Είχαμε μία επικοινωνία, κάποια στιγμή μου είπε έρχεται η φωτιά. Βοήθησαν όλοι οι άνδρες από εκείνη την πλευρά, ειδοποιήσαμε την Πυροσβεστική, αλλά εάν δεν ήταν αυτοί εδώ δεν θα είχε γίνει η διάσωση των σπιτιών. Βοήθησε και η πυροσβεστική. Κάποια στιγμή μου λένε βάλε αυτό το κανάλι, είναι στο δρόμο σου και καίγεται το σπίτι σου. Εγώ έβαλα αυτό το κανάλι, είδα το δρόμο και πολύ φωτιά. Για αυτό έγραψα ότι καίγομαι και το βλέπω live στην τηλεόραση. Έγινε παρεξήγηση. Κάηκαν όμως 4-5 σπίτια στην οδό Χειμάρρας και δεν είναι τυχαίο. Το δικό μου το σώσαμε. Ζητάω συγγνώμη αν αναστάτωσα κόσμο. Δεν είναι όλα καλά για όλο τον κόσμο». Η Ζωή Βαρέλη είχε γράψει λίγο νωρίτερα: «Καιγόμαστε! Ένα πυροσβεστικό στην Χειμάρας», ήταν η πρώτη ανάρτηση που έκανε, και λίγο αργότερα σημείωσε «Βλέπω live στον alpha να καίγομαι. Το νερό τελείωσε». Αλλά και ο πατέρας της Κατερίνας Στεφανίδη εμφανίστηκε να κάνει δηλώσεις στην κάμερα της εκπομπής «ALPHA Τώρα» απ όπου επιτέθηκε στον Γιώργο Πατούλη. «Η σύζυγός μου έκανε έκκληση γιατί δεν υπήρχε κανένα Πυροσβεστικό. Θέλω να πω συγχαρητήρια στον κύριο Πατούλη, γιατί είναι ένας άχρηστος Περιφερειάρχης, επώνυμα το λέω. Πρέπει να παραιτηθεί αυτή την στιγμή, αν θέλει να λέγεται άνθρωπος που έχει πάνω του λίγη τσίπα. Ήξερε μόνο να κατηγορεί στις άλλες κυβερνήσεις, την προηγούμενη Περιφερειάρχισσα. Και τώρα είναι ανύπαρκτος. Το μόνο που έκανε είναι να βγάζει φωτογραφίες» είπε χαρακτηριστικά, αναφερόμενος στον περιφερειάρχη Αττικής Το ζήτημα πήρε ακόμα μεγαλύτερες διαστάσεις όταν η ίδια η Ολυμπιονίκης του επί κοντώ, Κατερίνα Στεφανίδη, με ανάρτησή της στο twitter αναφέρθηκε στην περιπέτεια που πέρασε η οικογένεια της και «έβγαλε το καπέλο» στον πατέρα της. Με ανάρτηση της στο Twitter, υποκλίθηκε στον πατέρα της που έσωσε το σπίτι τους από την φωτιά στην Παλλήνη ενώ παράλληλα είχε «κόντρα» με χρήστες που την ειρωνεύτηκαν, χαρακτηρίζοντας έναν εξ αυτών «πολιτικοποιημένο γουρούνι». Αξίζει να σημειωθεί τέλος ότι ο Περιφερειάρχης Αττικής δεν άφησε ασχολίαστα τα όσα είπε εναντίον του ο Γιώργος Στεφανίδης. O κ. Πατούλης εξέφρασε τη λύπη του για τις κατηγορίες που εξαπέλυσε ο πατέρας της Ολυμπιονίκη, θεωρώντας ότι έβγαλε «τοξικό και μηδενιστικό μίσος», λόγω της «οικογενειακής τους ενασχόλησης με την παράταξη της Ρένας Δούρου». ",https://www.athensvoice.gr/images/1074x600/1/jpg/files/2022-07-21/19677128_med.jpg
https://www.athensvoice.gr/epikairotita/diethni/764962/germania-enoikiastes-enadion-idioktiton-gia-ta-metra-exoikonomisis-fusikou-aeriou/,Πόλεμος ενοικιαστών - ιδιοκτητών στη Γερμανία για τα μέτρα εξοικονόμησης φυσικού αερίου,2022-07-08,16:01:00,Κοσμος,Newsroom,Γερμανία: Αντιδράσεις προκαλεί η λήψη μέτρων εξοικονόμησης φυσικού αερίου από τους ιδιοκτήτες διαμερισμάτων.,Προάγγελος δύσκολου χειμώνα,"Η εξοικονόμηση ενέργειας, ενόψει ενδεχόμενης διακοπής της παροχής φυσικού αερίου από τη Ρωσία, προκαλεί ήδη μεγάλη συζήτηση και αντιδράσεις στη Γερμανία, καθώς οι εταιρίες διαχείρισης ακινήτων αποκαλύπτουν τα σχέδιά τους για περιορισμό της κατανάλωσης. Η μεγαλύτερη εταιρία ακινήτων της Γερμανίας Vonovia ανακοίνωσε ότι στα κτίριά της με κεντρικό σύστημα θέρμανσης η θερμοκρασία θα περιορίζεται στους 17 βαθμούς από τις 23:00 έως τις 06:00. Κατά τη διάρκεια της ημέρας η θέρμανση θα λειτουργεί κανονικά, ενώ το μέτρο δεν επηρεάζει την παροχή ζεστού νερού. Η Vonovia διαθέτει περίπου 490.000 διαμερίσματα σε όλη τη χώρα, εκ των οποίων περίπου τα μισά διαθέτουν κεντρικό σύστημα θέρμανσης. Η σχετική ρύθμιση θα γίνει στα κτίρια κατά τη διάρκεια της τακτικής συντήρησης που διενεργείται πριν από την έναρξη της περιόδου θέρμανσης και εκτιμάται ότι θα εξασφαλίσει εξοικονόμηση της τάξης του 8%. Στην επιστολή που έχει αρχίσει να αποστέλλει η Vonovia στους πελάτες της, αναφέρεται χαρακτηριστικά: «Ως υπεύθυνοι ιδιοκτήτες, θέλουμε να συνεισφέρουμε, για το καλό του περιβάλλοντος και του πορτοφολιού σας. Για αυτό σήμερα, στο πλαίσιο της τακτικής συντήρησης, ρυθμίσαμε τον θερμοστάτη ώστε μεταξύ 23:00 και 06:00 η θερμοκρασία να περιορίζεται στους 17 βαθμούς». Η εταιρία κάνει δε λόγο για «διαφανή επικοινωνία» με τους ενοικιαστές των ακινήτων της. Σύμφωνα με την εφημερίδα BILD, ανάλογα σχέδια εξετάζει και η εταιρία ακινήτων Deutsche Wohnen, η οποία διαθέτει 150.000 διαμερίσματα, απέκλεισε πάντως επίσης το ενδεχόμενο περιορισμού της παροχής ζεστού νερού. Στη Σαξονία, ο συνεταιρισμός ιδιοκτητών κατοικιών Dippoldiswalde, ο οποίος εκπροσωπεί περίπου 100 διαμερίσματα, αποφάσισε να διακόπτει την παροχή νερού σε συγκεκριμένες ώρες προκειμένου να μειώσει το κόστος ενέργειας για τους ενοικιαστές, προκαλώντας έντονες αντιδράσεις, ακόμη και από την ομοσπονδιακή υπουργό Δόμησης Κλάρα Γκέιβιτς, η οποία δήλωσε ότι ένας σύλλογος ιδιοκτητών δεν επιτρέπεται να κλείνει το ζεστό νερό στους ενοικιαστές του. «Είναι απλώς παράνομο», τόνισε. Σε ανάλογο πλαίσιο η Ένωση Ενοικιαστών Ακινήτων ανακοίνωσε ότι ο περιορισμός της παροχής ζεστού νερού αποτελεί λόγο μείωσης του ενοικίου. Σύμφωνα πάντως με την Ένωση Εταιριών Ακινήτων GdW, πολλές εταιρίες του κλάδου εξετάζουν τρόπους εξοικονόμησης ενέργειας, καθώς, όπως τονίζει, η μέση τιμή κόστους για όλα τα είδη ενέργειας σημείωσε τον Μάιο αύξηση κατά 37% σε σχέση με την αντίστοιχη περίοδο του 2021. Η αύξηση αντιστοιχεί σε επιπλέον κόστος 508 ευρώ ετησίως για ένα νοικοκυριό ενός ατόμου. «Κάποια από τα μέλη μας θα αντιμετωπίσουν υπαρξιακό κίνδυνο. Σε αυτή την κατάσταση έκτακτης ανάγκης, το κράτος πρέπει να ανταποκριθεί στην κοινωνική του ευθύνη», σημειώνει σε ανακοίνωσή της η GdW και ζητά από την κυβέρνηση κονδύλια έκτακτης βοήθειας. Σε ό,τι αφορά αποφάσεις όπως αυτή του συνεταιρισμού στη Σαξονία, η GdW σημειώνει ότι οι ελεγχόμενες διακοπές στην παροχή ζεστού νερού μπορούν να αποτελέσουν επιλογή μόνον εφόσον συμφωνούν όλοι οι ενοικιαστές. Η Ένωση των Εταιριών Ακινήτων προειδοποιεί όμως και για τον κίνδυνο διαταραχής της κοινωνικής ειρήνης λόγω της ενεργειακής κρίσης. «Η κατάσταση είναι κάτι περισσότερο από δραματική και η κοινωνική ειρήνη στη Γερμανία βρίσκεται σε τεράστιο κίνδυνο», τονίζει και επισημαίνει ότι η ταυτόχρονη αύξηση των επιτοκίων συνεπάγεται και αύξηση του κόστους ανέγερσης νέων κατοικιών, καθιστώντας ανέφικτη την κατασκευή περισσότερων διαμερισμάτων που θα μπορούσαν να μειώσουν την πίεση στα ενοίκια. Ο πρόεδρος ωστόσο των ανεξάρτητων ιδιοκτητών ακινήτων προς ενοικίαση Haus und Grund Κάι Βάρνεκε δήλωσε στην BILD ότι οι ανεξάρτητοι ιδιοκτήτες θα εκπληρώσουν κανονικά την υποχρέωσή τους να παρέχουν θέρμανση και ζεστό νερό στους ενοικιαστές τους και δεν σκοπεύουν να λάβουν μονομερή μέτρα. Από την πλευρά των ενοικιαστών, είναι ήδη αισθητές οι πρώτες αντιδράσεις. Ο πρόεδρος της Ένωσης Ενοικιαστών στη Βόρεια Ρηνανία - Βεστφαλία Χανς-Γιόχεμ Βίτσκε δήλωσε στο πρώτο κανάλι της γερμανικής δημόσιας τηλεόρασης ARD ότι αποφάσεις όπως αυτή της Vonovia για περιορισμό της θερμοκρασίας στους 17 βαθμούς τις νυχτερινές ώρες «δεν επιτρέπονται». Υπάρχουν, ανέφερε, πολλές δικαστικές αποφάσεις που ορίζουν ότι ο ιδιοκτήτης πρέπει να διατηρεί τη θερμοκρασία της κατοικίας τουλάχιστον στους 20 βαθμούς, ενώ δεν επιτρέπεται να προκαθορίσει πόσο ζεστή θα είναι μια κατοικία. Σύμφωνα δε με τον φορέα Προστασίας Ενοικιαστών, κάθε άνθρωπος έχει διαφορετική αντίληψη της θερμοκρασίας, π.χ. βρέφη και ηλικιωμένοι χρειάζονται περισσότερη ζέστη, ενώ πολλοί άνθρωποι εργάζονται σε νυχτερινές ή κυλιόμενες βάρδιες. Ασαφές παραμένει και το εάν θεωρείται συνταγματικά αποδεκτός ο διαχωρισμός των ενοικιαστών μεταξύ εκείνων οι οποίοι ζουν σε διαμερίσματα με κεντρική θέρμανση και εκείνων σε κτίρια με αυτόνομο σύστημα. Πηγή: ΑΠΕ-ΜΠΕ",https://www.athensvoice.gr/images/1074x600/1/jpg/files/2022-07-08/6b305c4d-29ab-4d90-b840-0b4d7f95df31.jpg
https://www.athensvoice.gr/epikairotita/diethni/761438/hpa-anodos-timon-kai-ayxisi-enoikion/,HΠΑ: Άνοδος τιμών και αύξηση ενοικίων,2022-06-10,11:39:23,Κοσμος,A.V. Team,Αμερική: Η έκρηξη των τιμών σε όλες τις αμερικανικές πολιτείες έχει οδηγήσει σε αύξηση των ενοικίων κατά 36% μέσα σε ένα χρόνο.,Υπολογίζεται ότι ο μέσος Αμερικανός ενοικιαστής δίνει το μισό του εισόδημα στο ενοίκιο,"Στις περισσότερες αμερικανικές πολιτείες δεν υπάρχει νομοθεσία που να προστατεύει τους ενοικιαστές από αλλεπάλληλες αυξήσεις ενοικίων και εξώσεις. Το ύψος των ενοικίων ρυθμίζει η προσφορά και η ζήτηση. Έτσι, το «μεσαίο» ενοίκιο στις ΗΠΑ είναι σήμερα 1.940 δολάρια: από την αρχή του 2022 έχει αυξηθεί κατά 17% και από την αρχή του 2021 κατά 36%. Ανάμεσα στις αιτίες της αύξησης είναι ο πληθωρισμός −ο οποίος τρέχει με 5% φέτος− η έλλειψη κοινωνικής στέγης (ένα παλιό πρόβλημα) και η έλλειψη νομοθεσίας ελέγχου των ενοικίων. Σύμφωνα με δημοσίευμα του Guardian, οι αυξήσεις των ενοικίων γίνονται εντελώς αυθαίρετα, χωρίς, για παράδειγμα, παράλληλη ανακαίνιση του σπιτιού ή επιδιόρθωση ζημιών. Υπολογίζεται ότι ο μέσος Αμερικανός ενοικιαστής δίνει το μισό του εισόδημα στο ενοίκιο: αν και το μέσο εισόδημα έχει αυξηθεί κατά 35% από το 1985 μέχρι το 2020, το μέσο ενοίκιο έχει αυξηθεί κατά 149% με ανάλογη αύξηση των τιμών των ακινήτων − πράγμα που δυσχεραίνει την απόκτηση ιδιωτικής κατοικίας. Σε πολλές πολιτείες υπάρχει ο θεσμός της κρατικής βοήθειας για την εκπλήρωση των υποχρεώσεων των ενοικιαστών, αλλά οι διαδικασίες είναι πολύ αργές και μπορεί να χαθεί κανείς μέσα στη γραφειοκρατία. Τις τελευταίες εβδομάδες αναρτήθηκαν βίντεο στο TikTok όπου ενοικιαστές διαμαρτύρονταν για αυξήσεις ενοικίων που έφταναν το 300% μέσα σε ένα χρόνο: μερικοί από αυτούς επιστρέφουν στο σπίτι των γονιών τους ενώ άλλοι υφίστανται έξωση. Αλλά το ζήτημα είναι ευρύτερο και βαθύτερο: καθώς στις ΗΠΑ δεν υπάρχει, εξ ορισμού, νομοθεσία εναντίον της κερδοσκοπίας, στον χώρο των ακινήτων γίνεται πάρτι με τους επιχειρηματίες να αγοράζουν και να πουλάνε με τεράστια κέρδη αφού κάνουν ψευτοεπισκευές. Αντιθέτως, στις περισσότερες ευρωπαϊκές χώρες, ο φόρος στην υπεραξία αποθαρρύνει την κερδοσκοπία και είναι δύσκολο για τους επιχειρηματίες να μετατραπούν σε ιδιοκτήτες ολόκληρων συνοικιών. Στις ΗΠΑ η επιχειρηματική ελευθερία έχει καταλήξει στη δημιουργία μιας κάστας ιδιοκτητών σπιτιών και εμπορικών χώρων που ελέγχουν ολόκληρες πόλεις. Έλεγχος ενοικίων ασκείται στην περιοχή της Ουάσιγκτον, στη Νέα Υόρκη, στο Νιου Τζέρσεϊ, στην Καλιφόρνια και στο Μέριλαντ − σε όλες αυτές τις πολιτείες το μέσο ενοίκιο είναι μεγαλύτερο του εθνικού μέσου όρου (γύρω στα 3.000 δολάρια: στο ποσό πρέπει να προστίθεται το κόστος των κοινοχρήστων που υπερβαίνει τα 500 δολάρια μηνιαίως). Επέκταση του ελέγχου των ενοικίων προβλέπεται στην Αριζόνα, τη Φλόριντα, τη Χαβάη, το Ιλινόις, το Κεντάκι και τη Μασαχουσέτη, αλλά, όπως δηλώνουν οι ακτιβιστές εναντίον των εξώσεων, το πρόβλημα δεν θα λυθεί αν δεν μπει φρένο στην κερδοσκοπία των πολυϊδιοκτητών real estate.",https://www.athensvoice.gr/images/1074x600/3/jpg/sites/default/files/article/2022/06/10/eksosi-pano.jpg
https://www.athensvoice.gr/epikairotita/politiki-oikonomia/761353/o-ntragki-diafonise-anoikta-me-tin-lagkarnt-gia-ton-plithorismo/,Ο Ντράγκι διαφώνησε ανοικτά με την Λαγκάρντ για τον πληθωρισμό,2022-06-10,04:45:00,Πολιτικη & Οικονομια,Newsroom,"Η πρόεδρος της ΕΚΤ Κριστίν Λαγκάρντ, ο προκάτοχός της Μάριο Ντράγκι και οι διαφορές για τον πληθωρισμό ανάμεσα σε μια νυν και έναν πρώην",Τι υποστήριξε ο «Σούπερ» Μάριο,"Αποστάσεις από την πολιτική της Κριστίν Λαγκάρντ δείχνει να κρατά ο πρωθυπουργός της Ιταλίας και πρώην επικεφαλής της ΕΚΤ Μάριο Ντράγκι. «Ο αυξανόμενος πληθωρισμός στην Ευρώπη δεν αντανακλά την υπερβολική ζήτηση», ισχυρίζεται ο Ντράγκι, ενώ εκτιμά ότι ακόμα περισσεύουν οι δυνατότητες για την οικονομία της ηπείρου. «Στην Ευρωπαϊκή Ένωση, ο αυξανόμενος πληθωρισμός δεν είναι εξ ολοκλήρου σημάδι υπερθέρμανσης, αλλά σε μεγάλο βαθμό το αποτέλεσμα μιας σειράς κραδασμών στην προσφορά», είπε ο Ντράγκι. «Οι μισθοί πρέπει να ανακτήσουν την αγοραστική τους δύναμη, αλλά χωρίς να δημιουργήσουν ένα σπιράλ τιμών-μισθών που θα είχε ως αποτέλεσμα ακόμη υψηλότερα επιτόκια». Οι Ιταλοί αξιωματούχοι προετοιμάζονται για τον αντίκτυπο της νομισματικής σύσφιξης για την οποία πιέζουν οι ομότιμοι τους από τη Βόρεια Ευρώπη, με κάποιους μάλιστα να επισημαίνουν την δυνατότητα αύξησης του επιτοκίου σε ύψος μισής μονάδας, σε αντιστοιχία με την πιο πρόσφατη αύξηση από την Fed στις ΗΠΑ. Την προηγούμενη εβδομάδα, ο διοικητής της κεντρικής της Ιταλίας Ιγκνάσιο Βίσκο ζήτησε να συντελεστούν οι αυξήσεις με «ορθολογικό» τρόπο ώστε να αποφευχθεί μια απειλή για την ακεραιότητα της ευρωζώνης. Ο Ντράγκι επεσήμανε ότι ενώ ο βασικός πληθωρισμός της ευρωζώνης ήταν 8,1% τον Μάιο, «η αύξηση είναι μόνο το ήμισυ περίπου - ένα σημαντικό άλμα αλλά πολύ μικρότερο από ό,τι στις ΗΠΑ». Σημείωσε επίσης ότι η ανεργία είναι λίγο κάτω από το 7% και η κατανάλωση παραμένει κάτω από τα προ πανδημίας επίπεδα. Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις ΚΟΡΩΝΟΪΟΣ: Live updates - Τι πρέπει να ξέρουμε για τον κορωνοϊό- Συνεχής ενημέρωση εδώ ",https://www.athensvoice.gr/images/1074x600/3/jpg/sites/default/files/article/2022/06/10/50965349_303.jpg
https://www.athensvoice.gr/epikairotita/ellada/759475/katoikies-enoikio-vs-agora/,Κατοικίες: Ενοίκιο Vs Αγορά,2022-05-31,09:27:00,Ελλαδα,A.V. Team,Απαντήσεις στο δίλημμα «αγορά ή ενοικίαση κατοικίας»,Ποια είναι τα πλεονεκτήματα και τα μειονεκτήματα της κάθε περίπτωσης,"Δυναμική επιστροφή στην καθημερινότητα της αγοράς κατοικίας πραγματοποιεί κατά τη διάρκεια των τελευταίων μηνών το δίλημμα «να αγοράσω σπίτι με δάνειο ή να προτιμήσω την ενοικίαση;». Πρόκειται για μια ερώτηση που απασχόλησε χιλιάδες νοικοκυριά και κατά την περίοδο 1995-2009, πριν δηλαδή την επέλαση της οικονομικής κρίσης και τη δημιουργία «κόκκινων» στεγαστικών δανείων ύψους της τάξεως των 45 δισ. ευρώ. Αυτή ακριβώς η δυσάρεστη εμπειρία, τα «απόνερα» της οποίας είναι ακόμα εμφανή στην αγορά ακινήτων και ασφαλώς και στα οικονομικά εκείνων των νοικοκυριών, είναι που θα πρέπει να υπερκεράσουν τόσο οι υποψήφιοι αγοραστές, όσο και οι τράπεζες, που ενδιαφέρονται να επιστρέψουν με πιο δυναμικό τρόπο στην αγορά της στεγαστικής πίστης. Επιχειρώντας μια ανάλυση των πλεονεκτημάτων της κάθε επιλογής, η πρώτη και άμεση διαπίστωση είναι πως η περίοδος των ιστορικά χαμηλών επιτοκίων των τελευταίων ετών μοιάζει να οδεύει προς το τέλος της. Αν, μάλιστα, δεν είχαν επανεμφανιστεί τα «σύννεφα» μιας σχεδόν σίγουρης επιβράδυνσης της οικονομικής ανάπτυξης, λόγω του πολέμου στην Ουκρανία, τότε η αύξηση των επιτοκίων θα ήταν μια βεβαιότητα. Σήμερα, παρότι οι τελευταίες αναλύσεις κάνουν λόγο για μια ήπια αύξηση προς το τέλος του έτους, ενδεχομένως αυτή να παραταθεί προς το 2023, προκειμένου να εκτιμηθούν οι συνθήκες που θα έχουν διαμορφωθεί στην οικονομία της ευρωζώνης τους επόμενους μήνες. © Αντώνης Νικολόπουλος / Eurokinissi Σε κάθε περίπτωση, φαίνεται πως το «παράθυρο» για την εξασφάλιση ενός χαμηλότοκου στεγαστικού δανείου έχει αρχίσει να κλείνει, αφήνοντας ένα σχετικά μικρό χρονικό περιθώριο, έως ότου η αγορά εισέλθει σε έναν νέο κύκλο ανόδου των επιτοκίων. Ένας ακόμα λόγος που ευνοεί σήμερα τη λήψη στεγαστικού δανείου είναι η σημαντική επικράτηση των προϊόντων σταθερού επιτοκίου που προσφέρουν οι τράπεζες σε ελκυστικές αποδόσεις. Με τον τρόπο αυτό, ανάλογα και με το προϊόν που θα επιλέξει κανείς (π.χ. πόσα χρόνια από τη συνολική διάρκεια του δανείου θα είναι σταθερό το επιτόκιο), μπορεί να προστατευτεί από τη μελλοντική αύξηση των επιτοκίων. Στο παρελθόν, τέτοια προϊόντα συνοδεύονταν από πολύ υψηλό κόστος, με αποτέλεσμα οι περισσότεροι δανειολήπτες να προτιμούν δάνεια κυμαινόμενου επιτοκίου. Ένας ακόμα παράγοντας που θα πρέπει να υπολογίσει κανείς όταν σταθμίζει τα οικονομικά δεδομένα της κάθε επιλογής, αφορά το γεγονός ότι, πλέον, θα πρέπει να διαθέτει και ένα σημαντικό κεφάλαιο, της τάξεως του 20-30% (ή και παραπάνω ανάλογα με την πιστοληπτική του εικόνα), ώστε να ολοκληρώσει μια αγοραπωλησία. Οι τράπεζες δεν χρηματοδοτούν πλέον το 100% της αξίας του προς απόκτηση ακινήτου. Ανάλογα με το προφίλ του κάθε δανειολήπτη, μπορούν να χρηματοδοτήσουν έως το 80%, ενδεχομένως και ακόμα χαμηλότερα. Αυτό συνεπάγεται την ύπαρξη ίδιων κεφαλαίων, ή την πώληση άλλων περιουσιακών στοιχείων, ώστε να συγκεντρωθεί το απαιτούμενο ποσό. Πρόκειται για το σημαντικότερο «εμπόδιο» που παρουσιάζεται σήμερα στους ενδιαφερόμενους αγοραστές κατοικίας. Σύμφωνα με στελέχη της τραπεζικής αγοράς, το μέσο χορηγούμενο δάνειο σήμερα διαμορφώνεται μεταξύ 100.000 – 150.000 ευρώ, ενώ η διάρκεια κατά κανόνα είναι το μέγιστο επιτρεπόμενο, δηλαδή 30 έτη. Ένα τέτοιο ποσό μεταφράζεται σε μηνιαία δόση της τάξεως των 450 – 600 ευρώ, ανάλογα με τη διάρκεια και το ύψος του δανείου, ή άλλα επιμέρους χαρακτηριστικά, όπως π.χ. αν είναι σταθερού ή κυμαινόμενου επιτοκίου. Σημειωτέον ότι για ένα τέτοιο δάνειο απαιτείται ελάχιστο ετήσιο οικογενειακό εισόδημα της τάξεως των 25.000 ευρώ. Στο μηνιαίο αυτό ποσό θα πρέπει να υπολογιστούν και άλλα κόστη, όπως π.χ. ο ΕΝΦΙΑ, που, ανάλογα με την περιοχή και τα επιμέρους χαρακτηριστικά του ακινήτου, μπορεί να προσθέσει περί τα 50 – 100 ευρώ επιπλέον στο μηνιαίο κόστος, ενδεχομένως και ακόμα παραπάνω. Πρόκειται για έναν φόρο που δεν επιβαρύνει τον ενοικιαστή, όπως επίσης και άλλες δαπάνες συντήρησης/επισκευής, που επίσης θα πρέπει να υπολογίζονται, ιδίως από τη στιγμή που πάνω από 9 στα 10 ακίνητα που αγοράζονται σήμερα είναι παλαιότερης κατασκευής. © Λυδία Σιώρη / Eurokinissi Ακόμα κι έτσι πάντως, είναι πιθανό ο τελικός «λογαριασμός» να είναι μικρότερος από τον αντίστοιχο ενός ενοικίου. Για παράδειγμα, η μέση ζητούμενη τιμή ενοικίασης στο κέντρο της Αθήνας στο τέλος του 2021, είχε διαμορφωθεί σε 8,8 ευρώ/τ.μ., με βάση τον δείκτη τιμών του δικτύου ηλεκτρονικών αγγελιών Spitogatos. Επομένως, για την ενοικίαση ενός διαμερίσματος μεγάλης ηλικίας (όπως είναι τα περισσότερα ακίνητα στο κέντρο) κι επιφάνειας 100 τ.μ. απαιτούνται πλέον σχεδόν 900 ευρώ. Το κόστος αυτό μπορεί να υποχωρήσει σε περίπου 600 – 700 ευρώ, αν πρόκειται για διαμέρισμα σε κάποια πολυκατοικία της περιόδου 1950 – 1970, δηλαδή χωρίς μόνωση. Στα παραπάνω δεδομένα θα πρέπει να συνεκτιμηθεί και η μελλοντική προοπτική και πορεία της αγοράς. Στο σκέλος των τιμών πώλησης, όλες οι προβλέψεις των ειδικών συνηγορούν υπέρ της περαιτέρω ανόδου των τιμών τα επόμενα χρόνια, σε στενή συνάρτηση και με την ανάκαμψη της ελληνικής οικονομίας. Αντίστοιχα, σε ό,τι αφορά τα ενοίκια, εκτιμάται ότι έχουν αρχίσει να προσεγγίζουν το ανώτατο όριό τους, με δεδομένο ότι ήδη το κόστος είναι δυσθεώρητο για μια μέση ελληνική οικογένεια. Αν, λοιπόν, δεν υπάρξει σημαντική βελτίωση της αγοραστικής δύναμης των νοικοκυριών, τα ενοίκια θα είναι δύσκολο να αυξηθούν πολύ περισσότερο, χωρίς να απαιτηθεί διόρθωσή τους στο μέλλον. Σημειωτέον ότι ναι μεν το περιβάλλον πληθωριστικών πιέσεων ευνοεί προς ώρας την περαιτέρω αύξηση των ενοικίων, ωστόσο, ταυτόχρονα πλήττονται τα οικονομικά των νοικοκυριών. Πρόκειται για μια εξίσωση που δεν «βγαίνει» και θα απαιτήσει την λύση μέσω της διόρθωσης των τιμών, ώστε να αποφευχθεί η επανάληψη του φαινομένου των πολύμηνων καθυστερήσεων στα ενοίκια. ",https://www.athensvoice.gr/images/1074x600/3/jpg/sites/default/files/article/2022/05/27/spitia_1.jpg
https://www.athensvoice.gr/politismos/eikastika/755580/idryma-onasi-apokathista-tin-oikia-kavafi-stin-alexandreia/,Το Ίδρυμα Ωνάση αποκαθιστά την Οικία Καβάφη στην Αλεξάνδρεια,2022-04-29,13:57:00,Εικαστικα,A.V. Team,Οικία Καβάφη-Αλεξάνδρεια: το Ίδρυμα Ωνάση αναλαμβάνει την αποκατάστασή της,"Ανήμερα της γέννησης και του θανάτου του ποιητή, το Ίδρυμα Ωνάση ανακοινώνει ότι αναλαμβάνει την αποκατάσταση του Μουσείου Καβάφη στην Αλεξάνδρεια σε συνεργασία με το Ελληνικό Ίδρυμα Πολιτισμού","Εκατόν πενήντα εννέα χρόνια από τη γέννηση και 89 χρόνια από τον θάνατο του Κ. Π. Καβάφη, το Ίδρυμα Ωνάση ανακοινώνει την έναρξη των εργασιών αποκατάστασης της οικίας του σπουδαίου Αλεξανδρινού ποιητή, που λειτουργεί κάτω από τη διαχείριση του Ελληνικού Ιδρύματος Πολιτισμού στην Αίγυπτο.  «Στόχος όλων μας δεν είναι η Οικία Καβάφη στην Αλεξάνδρεια να καταστεί ένα απλό μουσείο ή κάποιου είδους προσκύνημα. Αντίθετα, στόχος μας είναι, με τη βοήθεια και της ψηφιακής τεχνολογίας, να γίνει ένας ζωντανός χώρος για όλους, Έλληνες και ξένους, τουρίστες και μελετητές, που θέλουν για λίγο να αισθανθούν αυτήν την ιδιαίτερη συγκίνηση που, ακόμα και σήμερα, καταλαμβάνει όποιον μπαίνει σε αυτά τα δωμάτια όπου πέρασε τα τελευταία χρόνια της ζωής του ο ποιητής» δήλωσε ο Αντώνης Σ. Παπαδημητρίου, Πρόεδρος του Ιδρύματος Ωνάση. Την αρχιτεκτονική μελέτη του έργου έχει αναλάβει το flux-office της Εύας Μανιδάκη και του Θανάση Δεμίρη και το Ίδρυμα Ωνάση δεσμεύεται στην αποκατάσταση και στην ενίσχυση της λειτουργίας της Οικίας Καβάφη, έναν χώρο που μάς μεταφέρει πίσω στον χρόνο δίνοντας ζωντανές εικόνες της βιογραφίας του ποιητή. Η πρωτοβουλία έρχεται δέκα χρόνια μετά με την απόκτηση του αρχείου Καβάφη, την ψηφιοποίηση και το άνοιγμά του στο κοινό και τους ερευνητές από το Ίδρυμα Ωνάση. «Το ψηφιακό αρχείο είναι προφανώς ιδιαίτερα σημαντικό γιατί είναι ελεύθερα προσβάσιμο σε όλους τους ερευνητές και τους φίλους του ποιητή» συνεχίζει ο Αντώνης Παπαδημητρίου. «Η επαφή όμως με ένα χειρόγραφο, κάποιο βιβλίο που είχε μελετήσει ή ένα memento του ποιητή δίνουν σε αυτόν που έρχεται σε επαφή μαζί τους μια ιδιαίτερη συγκίνηση. Για αυτόν τον λόγο έχουμε προγραμματίσει και σύντομα θα εγκαινιάσουμε το Μουσείο Καβάφη στην Αθήνα, όπου θα εκτεθεί το φυσικό αρχείο Καβάφη και όσα προσωπικά του αντικείμενα, έπιπλα, βιβλία κ.λπ. μπορέσαμε να συλλέξουμε». Το διαμέρισμα της Rue Lepsius (τώρα Rue C. P. Cavafy) στην Αλεξάνδρεια υπήρξε «μια ανοιχτή πρόσκληση» για το ίδρυμα συμφώνα με τον πρόεδρό του. «Ταυτόχρονα κενό, αφού όλα τα προσωπικά του αντικείμενα είχαν έρθει στην Αθήνα, αλλά και επιπλωμένο από τις αναφορές στην ποίησή του. Δεν θα μπορούσαμε να αντισταθούμε στον πειρασμό να προτείνουμε στον φυσικό φύλακα του χώρου, το Ελληνικό Ίδρυμα Πολιτισμού, να αναλάβουμε να χορηγήσουμε την ανακαίνισή του και την “επίπλωσή του” στο πνεύμα της εποχής του Καβάφη, αλλά και της σημερινής, κάνοντας χρήση, εννοείται, του υλικού που έχουμε συγκεντρώσει και παράξει». Η πινακίδα της Οικίας Καβάφη στην Αλεξάνδρεια της Αιγύπτου © Μαργαρίτα Γραμματικού Η Οικία Καβάφη στην Αλεξάνδρεια –ή, αλλιώς, το Μουσείο Καβάφη– εγκαινιάστηκε το 1992 με πρωτοβουλία του ιστορικού και συγγραφέα Κωστή Μοσκώφ (1939-1998), ενός ενεργητικού και χαρισματικού ανθρώπου των γραμμάτων και της επιστήμης, που διατέλεσε Μορφωτικός Ακόλουθος στην Ελληνική Πρεσβεία του Καΐρου. Κατά τη διάρκεια της παραμονής του στην Αίγυπτο, ο Μοσκώφ δημιούργησε το Μουσείο Καβάφη με σκοπό τη στήριξη των σπουδών ποίησης μέσα από τα Καβάφεια Συνέδρια, τα οποία καθιέρωσε και πραγματοποιούνται ακόμα στο Κάιρο και την Αλεξάνδρεια, παράλληλα με άλλες καλλιτεχνικές εκδηλώσεις. Εξάλλου, ένα δωμάτιο της οικίας έχει παραχωρηθεί και λειτουργεί ως αίθουσα Στρατή Τσίρκα, στην οποία εκτίθενται φωτογραφικό υλικό και αντίτυπα των βιβλίων του. «Η ανακατασκευή και ο εκσυγχρονισμός της Οικίας Καβάφη, ενός εμβληματικού τοπόσημου του εξωελλαδικού ελληνισμού, αποτέλεσε για το ΕΙΠ στρατηγική επιλογή» συμπληρώνει Νίκος Α. Κούκης, πρόεδρος του Ελληνικού Ιδρύματος Πολιτισμού και συνεχίζει:
«Το ΕΙΠ συμπλέει με το Ίδρυμα Ωνάση, το οποίο είναι κάτοχος του αρχείου Καβάφη, σε μια πορεία καρποφόρας συνεργασίας ώστε το σπίτι στο οποίο έζησε για πολλά χρόνια ο μεγάλος Αλεξανδρινός, να αναβαθμιστεί ως τόπος μνήμης και να ανταποκριθεί στις ανάγκες της εποχής μας. Το έργο του ποιητή θα εκτεθεί κατάλληλα, σε συνδυασμό με τα νέα τεχνολογικά εργαλεία που πλέον έχουμε στη διάθεσή μας, υποστηριζόμενο από μια εξαιρετική αισθητικά μουσειολογική έκθεση ώστε να καταστεί ένας σύγχρονος, ελκυστικός χώρος απόδοσης σεβασμού στον ποιητή αλλά και εφαλτήριο μελέτης του έργου του». Λεπτομέρεια από την Οικία Καβάφη στην Αλεξάνδρεια © Μαργαρίτα Γραμματικού Ο δρόμος όπου βρίσκεται η Οικία Καβάφη ονομαζόταν Lepsius κατά την εποχή του Καβάφη, ωστόσο αργότερα μετονομάστηκε σε C.P. Cavafy, προς τιμήν του Έλληνα ποιητή. Το κτίριο περιβαλλόταν από το Ελληνορθόδοξο Πατριαρχείο, το Ελληνικό Νοσοκομείο και τους οίκους ανοχής της πόλης. Ο Καβάφης γεννήθηκε το 1863 και υπήρξε ιδιαίτερα γνωστός και αναγνωρίσιμος ποιητής ήδη από την εποχή που ζούσε. Η Αλεξάνδρεια αποτελούσε τότε μια κοσμοπολίτικη πόλη, γνωστή, μεταξύ άλλων, για την έντονη νυχτερινή ζωή της, αλλά επίσης και σημαντικό κέντρο των Ελλήνων εκδοτών. Οι εκδόσεις του περιοδικού Γράμματα συγκαταλέγονταν στις σημαντικότερες ελληνόφωνες εκδοτικές απόπειρες, καθώς πέρα από τους Έλληνες της Αιγύπτου, εξέδιδαν και έργα λογοτεχνών από τον ελλαδικό χώρο. Ωστόσο, το πρώτο ποίημα του Κ. Π. Καβάφη που δημοσιεύτηκε σε έντυπο ήταν το «Βακχικόν» στο περιοδικό Έσπερος της Λειψίας το 1886. Λίγα λόγια για το Αρχείο Καβάφη Ο Κ. Π. Καβάφης φρόντιζε να συγκεντρώνει και να αρχειοθετεί το έργο του συστηματικά, δημιουργώντας έτσι ένα μοναδικό λογοτεχνικό και προσωπικό αρχείο. Το Αρχείο Καβάφη περιλαμβάνει χειρόγραφα ποιήματα, έντυπες αυτοσχέδιες εκδόσεις, πεζά λογοτεχνικά κείμενα, άρθρα, μελέτες και σημειώσεις του ποιητή. Το αρχείο Καβάφη περιήλθε στη διαχείριση του Ιδρύματος Ωνάση στα τέλη του 2012, εξασφαλίζοντας την παραμονή του στην Ελλάδα και αποφεύγοντας ενδεχόμενο κατακερματισμό του. Περισσότερα από 2.000 αρχειακά τεκμήρια μπορεί κάποιος να ανακαλύψει στην ψηφιακή συλλογή στην ηλεκτρονική διεύθυνση https://cavafy.onassis.org/el/. ",https://www.athensvoice.gr/images/1074x600/3/jpg/sites/default/files/article/2022/04/29/ikia-kavafy-alexandreia-photo-margarita-grammatikou.jpg
https://www.athensvoice.gr/epikairotita/ellada/753334/meso-toy-govgr-oi-aitiseis-gia-tin-eniaia-enishysi-agroton/,Μέσω του gov.gr οι αιτήσεις για την ενιαία ενίσχυση αγροτών,2022-04-11,18:36:00,Ελλαδα,Newsroom,Μέσω του gov.gr οι αιτήσεις για την ενιαία ενίσχυση αγροτών το 2022.,Την Πέμπτη ανοίγει η πλατφόρμα,"Μέσω του gov.gr θα πραγματοποιηθεί τη φετινή χρονιά η υποβολή των αιτήσεων για την ενιαία ενίσχυση 2022 όπως ανακοινώθηκε στη σύσκεψη που πραγματοποιήθηκε στα γραφεία του ΟΠΕΚΕΠΕ, με τον υπουργό Αγροτικής Ανάπτυξης και Τροφίμων, Γιώργο Γεωργαντά, και τη συμμετοχή του Προέδρου του Οργανισμού, Δημήτρη Μελά και μελών της διοίκησης.

 Σύμφωνα με ανακοίνωση του ΥΠΑΑΤ, η έναρξη λειτουργίας της πλατφόρμας «αναμένεται να γίνει την Πέμπτη 14/04/22, αξιοποιώντας και ενσωματώνοντας όλα τα νέα διαθέσιμα προηγμένα δεδομένα και εργαλεία που συντελούν στην υλοποίηση αυτής της κορυφαίας μεταρρύθμισης στην υπηρεσία του Έλληνα αγρότη». Υπενθυμίζεται ότι η κυβέρνηση στα μέσα Μαρτίου ανακοίνωσε για τον πρωτογενή τομέα και τη συγκράτηση των τιμών των τροφίμων, μέτρα με συνολικό κόστος 200 εκατ. και τα οποία περιλαμβάνουν: Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",https://www.athensvoice.gr/images/1074x600/3/jpg/sites/default/files/article/2022/04/11/trakter.jpg
https://www.athensvoice.gr/epikairotita/politiki-oikonomia/751584/i-enohiki-emmoni-i-epilektiki-mnimi-kai-i-filorosiki-ektropi-tis-aristeras/,"Η ενοχική εμμονή, η επιλεκτική μνήμη και η φιλορωσική εκτροπή της Αριστεράς",2022-03-30,15:58:07,Πολιτικη & Οικονομια,Νίκος Γεωργιάδης,"Ο πόλεμος στην Ουκρανία, ο Αλεξάντερ Ντούγκιν και ο εθνικο-μπολσεβικισμός και πώς εξηγείται η φιλορωσική στάση μερίδας της Ελληνικής Αριστεράς",Η κεκαλυμμένη φιλορωσική στάση μερίδας της Αριστεράς ακυρώνει κάθε προσπάθεια απόκρυψης της πραγματικής ιδεολογικής ανοχής της για απολυταρχικά συστήματα εξουσίας,"Είναι έκδηλη η αμηχανία ικανού αριθμού «αριστερών» (κατά δήλωσή τους) στην Ελλάδα όταν καλούνται να τοποθετηθούν έναντι της ρωσικής εκστρατείας στο έδαφος της Ουκρανίας. Όπως είναι έκδηλη και η εσωτερική μάχη ή καλύτερα το ψυχολογικό δράμα που βιώνουν πολλοί «αριστεροί» στην Ελλάδα όταν χρειάζεται να εξωτερικεύσουν τις σκέψεις τους για τον Βλαδίμηρο Πούτιν. Πρόκειται για δραματική εσωτερική σύγκρουση μεταξύ της παγιωμένης άποψης ενός κομματιού της ελληνικής αλλά και της ευρωπαϊκής Αριστεράς και του συνόλου της ελληνικής αλλά και της ευρωπαϊκής Ακροδεξιάς, πως ο απόλυτος Άρχων του Κρεμλίνου είναι αυθεντικός εκφραστής μιας γνήσιας αντικαπιταλιστικής, αντιδυτικής, αντισυστημικής σκέψης, η οποία πηγάζει από δύο ρωσικής προέλευσης ιδεολογικές δεξαμενές. Του παραδοσιακού ρωσικού εθνικισμού και μπολσεβικισμού, που συναντώνται στα διαφορετικά αφηγήματα του λεγόμενου εθνικο-μπολσεβικισμού. Πρόκειται για ιδεολογικό παιδί της μετα-Γκορμπατσόφ περιόδου όπου ο κλασικός ρωσικός πρωτογονισμός, ένα διαχρονικό χαρακτηριστικό της ρωσικής σκέψης, ο θεωρητικός «τσαρισμός», ο ηττημένος μπολσεβικισμός της Σοβιετικής Αυτοκρατορίας και η υπαρκτή ανασφάλεια μιας παρακμασμένης «Αγίας Ρωσίας» δίνουν ραντεβού στη σύσταση μιας νέας θεωρίας. Αυτής που προτείνει την εναλλακτική της Ευρασίας απέναντι στη Δύση, του μυώδους Κράτους απέναντι στη Δυτική Δημοκρατία, την ταυτοποίηση με έναν Ορθόδοξο πρωτογονισμό της Ανατολικής Εκκλησίας, την αντικατάσταση των Σολχόζ και των Κολχόζ από τις ελίτ των ολιγαρχών που είναι πειθήνιοι εκφραστές του προτεινόμενου οικονομικού λαϊκού αυταρχισμού, όσο και αν αυτό ακούγεται παράξενα. Αυτός ο λαϊκός αυταρχισμός υπόσχεται γεμάτα ράφια, διακοπές για όλους, πρόσβαση στον καταναλωτισμό, δικαίωμα προσωπικής αποταμίευσης, αλλά μέχρις εκεί. Όλα τα υπόλοιπα αφορούν τους αυθεντικούς εκπροσώπους της «Αγίας Ρωσίας». Το μοντέλο ονομάζεται εθνικο-μπολσεβικισμός. Εκφραστές του, δύο ιδεολογικά «ρεμάλια» της ευρωπαϊκής Ακροδεξιάς και της αυλής των ολιγαρχών που πλαισιώνουν την ελίτ του Κρεμλίνου. Ο Αλεξάντερ Ντούγκιν και ο Έντουαρντ Λιμόνοφ. Ο πρώτος, αυθεντικό πρότυπο του ρωσικού νεοναζισμού ήδη από τη δεκαετία του ’80, θεωρείται πλέον ο κυανοπώγων του Πούτιν και ο θεωρητικός της αποκαλούμενης αστόχως «4ης Θεωρίας» (μία νέα πρόταση πέρα από τον καπιταλισμό, τον κομμουνισμό και τον ναζισμό). Πρόκειται για αστείο. Ο Αλεξάντερ Ντούγκιν δεν είναι τίποτε άλλο από γνήσιος εκφραστής του παραδοσιακού ρωσικού πρωτογονισμού και του σκληροπυρηνικού ρωσικού «τραντισιοναλισμού», των διαχρονικών δηλαδή χαρακτηριστικών της λεγόμενης «ρωσικής σκέψης». Ο πατέρας του, αντιστράτηγος, υπηρέτησε όλη του τη ζωή στη σοβιετική στρατιωτική αντικατασκοπία. Ο ίδιος ο Ντούγκιν, που γεννήθηκε το 1962, άρχισε τις σπουδές του από την Πολεμική Σχολή Αεροπορίας. Ξεκίνησε ως απλός εκπαιδευόμενος σε τάγματα θανάτου των Ρώσων νεοναζί για να καταλήξει ιδρυτής του Εθνικομπολσεβικικού Μετώπου και κατόπιν του Εθνικομπολσεβικικού Κόμματος. Σήμερα είναι ο «εξομολογητής» του Πούτιν και ο «Influencer» του Κρεμλίνου. Ο Ντούγκιν διατηρούσε άριστες σχέσεις με τη «Χρυσή Αυγή». Τον κάλεσαν να απευθυνθεί στους φοιτητές του Πανεπιστημίου Πειραιά. Ο Ντούγκιν διατηρεί άριστες σχέσεις με την ευρωπαϊκή Ακροδεξιά, με τη Μαρίν Λεπέν, με τους Ιταλούς ακροδεξιούς, τους Ολλανδούς νεοναζί, τους Γερμανούς της Άκρας Δεξιάς. Ο Νίκος Κοτζιάς φωτογραφήθηκε μαζί του. Διαβάζουμε στο «The Books Journal»: Τη δεκαετία του 1980, ο Αλεξάντερ Ντούγκιν είχε ριζοσπαστικές αντισοβιετικές και αντικομμουνιστικές ιδεολογικές προτιμήσεις. Ο ίδιος διηγείται πως μάθαινε στον μικρό του γιο να «φτύνει τα αγάλματα του Λένιν», πράγμα για το οποίο στη συνέχεια μετάνιωσε. Είναι η περίοδος που γοητεύεται από τη φιλοσοφία του Νίτσε και τα έργα του Μιρτσέα Ελιάντε, την ιδεολογία των «Νέων δεξιών» της Ευρώπης, των θεωρητικών της «Συντηρητικής επανάστασης» του Μεσοπολέμου, των θεωρητικών της γεωπολιτικής Καρλ Χαουσχόφερ, Φρίντριχ Ράτσελε, Καρλ Σμιτ, αλλά και των συγγραφέων Ρενέ Γκενόν (γνωστός και ως σεΐχης Αμπντούλ-Ουάχιντ Γιάχγια) και Γιούλιους Έβολα. Με την ανάληψη της εξουσίας από τον Μιχαήλ Γκορμπατσόφ και την έναρξη της πολιτικής της Περεστρόικα άλλαξαν και οι απόψεις του Αλεξάντερ Ντούγκιν για τον κομμουνισμό και το σοβιετικό καθεστώς. Είναι γνωστή η άποψή του σχετικά με τη διάλυση της ΕΣΣΔ ως γεωπολιτικής ήττας του «πολιτισμού της θάλασσας» επί του «πολιτισμού της ξηράς». Είναι η εποχή που ο Ντούγκιν στρέφεται προς τον μαρξισμό, τον εθνικομπολσεβικισμό, τη μεταφυσική του κομμουνισμού, την ευρασιατική θεωρία αλλά και τους «Νέους αριστερούς». Τον Οκτώβριο του 1993 λαμβάνει μέρος στην άμυνα του Ανωτάτου Σοβιέτ της Ρωσίας. Η ήττα του εκεί και η αποτυχία αποτροπής της κατάρρευσης του κομμουνιστικού συστήματος είναι η μεγάλη του προσωπική τραγωδία, κατά τον ίδιο. Στη συνέχεια, μαζί με τον Εντουάρντ Λιμόνοφ, γνωστό στο ελληνικό κοινό συγγραφέα, και τον Γιεγκόρ Λετόφ, ιδρύουν το Εθνικομπολσεβικικό Κόμμα, το οποίο ασκεί διαρκή πολεμική κατά του τότε προέδρου Μπορίς Γιέλτσιν, διατυπώνοντας ριζοσπαστικές αντιαμερικανικές απόψεις κατά του δυτικού φιλελευθερισμού. Επί σειρά ετών ήταν ο ιδεολογικός καθοδηγητής του Εθνικομπολσεβικικού Κόμματος. Είναι η εποχή όμως που ο Ντούγκιν έρχεται σε επαφή με τη ρωσική Ορθοδοξία και ιδιαίτερα με την αίρεση των Παλαιόπιστων και γίνεται μέλος της Εκκλησίας τους. «Από τα μοναστήρια… στο Κρεμλίνο» Αυτόν τον ιδεολογικό αχταρμά μετέδωσε ο Ντούγκιν στον νέο τσάρο. Αυτή είναι η περίφημη σκέψη-αφήγημα του Βλαδίμηρου Πούτιν. Ένα άγαρμπο συνονθύλευμα ρωσικής παράδοσης απολυταρχισμού, νοσταλγίας για τη χαμένη αίγλη του τσαρισμού, μία υπερβολική δόση άκαμπτης Ορθοδοξίας της στέπας, μία αναφορά γεμάτη σκοπιμότητες σε ελεγχόμενη κοινωνική δικαιοσύνη που είναι η σλαβική παραλλαγή του ευρωπαϊκού λαϊκισμού, ένας βίαιος ρωσικός πανσλαβισμός και βεβαίως ένας σταθερός προσανατολισμός στην Ευρασία, τον νέο πυρήνα της παγκόσμιας κυριαρχίας. Όλα τα παραπάνω με μία ισχυρή περιφρόνηση της δημοκρατίας, των ανθρωπίνων δικαιωμάτων, των κοινωνικών ελευθεριών και των δυτικών θεσμικών αναφορών. Από την έναρξη της ρωσικής εισβολής άρχισε να εξελίσσεται στην Ελλάδα μία συστηματική ανάδειξη του φιλοναζιστικού στοιχείου στην Ουκρανία ως κυρίαρχου χαρακτηριστικού σε αυτόν τον πόλεμο. Αυτό το ιδιαίτερο χαρακτηριστικό διαστρέβλωσης της πραγματικότητας που είναι ξεκάθαρα κατασκευασμένο προϊόν της προπαγάνδας του Κρεμλίνου, με τη χρήση πραγματικών μεν αλλά μη κυρίαρχων πολιτικά και ιδεολογικά δεδομένων, το είχαμε διαπιστώσει και στον πόλεμο της Γιουγκοσλαβίας. Όταν, στην αρχή, ο ομοσπονδιακός στρατός χαρακτήριζε τους Κροάτες συλλήβδην Ούστασι (φασίστες στην Κροατία κατά τον Β΄ Παγκόσμιο Πόλεμο). Στη συνέχεια αυτή την ιδεολογική σκυτάλη παρέλαβαν οι Σέρβοι. Μόνον που ήταν αστείο να παρατηρείς Σέρβους ακροδεξιούς, τους «Τσέτνικ» (φασίστες εθνικιστές στη Σερβία κατά τον Β΄ Παγκόσμιο Πόλεμο) να κατηγορούν τους Κροάτες ομοϊδεάτες τους. Είναι λοιπόν προφανές πως στην Ουκρανία υπάρχουν νεοναζί. Δεν είναι ούτε περισσότεροι ούτε και πιο επικίνδυνοι από τους ενεργούς νεοναζί που επιχειρούν πολιτικά και κοινωνικά στη Ρωσία του Πούτιν. Βεβαίως και έχουν εντοπιστεί οργανώσεις νεοναζί αλλά και άλλων ακροδεξιών εκφράσεων του ουκρανικού εθνικισμού. Δεν είναι ούτε πολυπληθέστεροι ούτε και λιγότερο μαχητικοί από εκείνους που δρουν σήμερα στη Ρωσία. Ποιος είναι λοιπόν ο λόγος που ένα κομμάτι της ελληνικής συστημικής Αριστεράς και σχεδόν το σύνολο της εξωκοινοβουλευτικής Αριστεράς αναδεικνύουν ως κυρίαρχο χαρακτηριστικό του πολέμου στην Κεντρική Ευρώπη τη σύγκρουση με το νεοναζιστικό στοιχείο της Ουκρανίας; Πρόκειται προφανώς για επιχείρηση ιδεολογικής κάλυψης. Πίσω από αυτό το ιδεολόγημα κρύβεται μία παραδοσιακή μεν, ανιστόρητη δε και κυρίως ανορθολογική ταύτιση ενός τμήματος της ελληνικής κοινωνίας (και μέρους της επιχειρηματικής ελίτ) με τον ρωσικό παράγοντα. Σε πρώτη ανάγνωση όλη αυτή η ψευδοστρατηγική προσέγγιση του ρωσικού παράγοντα θα μπορούσε να κρύβει κάποια συλλογική αφέλεια, μία έστω ανεξήγητη προσκόλληση σε ένα «ιστορικό ναΐφ αφήγημα» περί «Ξανθού Γένους» κ.λπ. Η Αριστερά σε ό,τι αφορά ένα ισχυρό ποσοστό της εξέφραζε και εξακολουθεί να εκφράζει απέχθεια για το δυτικό θεσμικό οικοδόμημα. Η Αριστερά αντιδρά αμήχανα (λόγω γονιδιακής ενοχής άραγε;) έναντι της μοναδικής επαναστατικής επιτυχίας στην Ιστορία. Μιλάμε για τη Γαλλική Επανάσταση βεβαίως. Ο όρος «αμηχανία» ενδεχομένως να μην εξηγεί με ακρίβεια αυτήν την αμφίσημη (;) στάση της Αριστεράς έναντι της Republique. Καμιά φορά διαπιστώνεται και μία δόση ανομολόγητης απέχθειας. Τουλάχιστον όσον αφορά τα συλλογικά πολιτικά αφηγήματα. Ο πόλεμος στην Ουκρανία και η κεκαλυμμένη, για λόγους ιδεολογικής αυτοπροστασίας και μόνον, φιλορωσική στάση μιας θορυβώδους μερίδας της Αριστεράς αφαιρεί πια κάθε άλλοθι και ακυρώνει κάθε προσπάθεια απόκρυψης της πραγματικής ιδεολογικής ανοχής της (καμία φορά και συμπόρευσης) με «μυώδη» απολυταρχικά συστήματα εξουσίας, που υπερχειλίζουν λαϊκισμού, ευρασιατικού (και όχι μόνον) τύπου. Υπάρχου στιγμές στην Ιστορία όπου ένα όνομα, ένα τοπωνύμιο, ένα αφήγημα αρκούν για να αλλάξει ριζικά η κυρίαρχη οπτική γωνία παρατήρησης μιας χρονικής στιγμής. Στον πόλεμο της Γιουγκοσλαβίας αυτή η λέξη, το τοπωνύμιο, το αφήγημα ήταν «Σρεμπρένιτσα». Αυτή η εικόνα, η μαρτυρία αν θέλετε, τα άλλαξε όλα. Ενδεχομένως στον πόλεμο της Ουκρανίας το αφήγημα να ακούει στη λέξη «Μαριούπολη». Μία πόλη με συνεχή ιστορία αιώνων ισοπεδωμένη μέσα σε τέσσερις εβδομάδες με κυρίαρχη αίσθηση εγκληματικής μαζικής έκθεσης σε κίνδυνο εξολόθρευσης εκατοντάδων χιλιάδων αμάχων. Η λέξη-κλειδί για την εγκληματική αυτή ενέργεια είναι και ο όρος χρήσης ενός κτιρίου… «Θέατρο», καθώς ο χώρος του συλλογικού θανατικού είναι το «υπόγειο κάτω από την κεντρική σκηνή». Σε λίγα χρόνια από σήμερα θα ξανακούσουμε αυτές τις φράσεις, τις λέξεις και τα τοπωνύμια. Στην κεντρική αίθουσα ακροάσεων του Δικαστηρίου της Χάγης. Στην εδώλιο ο Ρώσος στρατηγός - σφαγέας της πόλης του Χαλεπίου και κατακτητής του λιμανιού της Μαύρης Θάλασσας.",https://www.athensvoice.gr/images/1074x600/3/jpg/sites/default/files/article/2022/03/30/aleksandr-dugin.jpg
