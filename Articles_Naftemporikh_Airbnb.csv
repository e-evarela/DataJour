article_url,title,date,time,section,author,excerpt,text_body,feat_img_link,feat_img_cation
https://www.naftemporiki.gr/techscience/1964167/i-airbus-allazei-ti-diataxi-ton-aeroporikon-theseon-gia-pio-xekoyrasta-taxidia/,Η Airbus αλλάζει τη διάταξη των αεροπορικών θέσεων για πιο ξεκούραστα ταξίδια,2025-06-03,13:23:58,Τεχνολογία & Επιστήμη,,Οι αεροπορικές εταιρείες μελετούν πολλών ειδών σχέδια αλλαγής της παραδοσιακής διάταξης που έχουν οι καμπίνες των επιβατών στα αεροσκάφη είτε για να αυξήσουν τον αριθμό των θέσεων είτε για να κάνουν πιο άνετο το ταξίδι για τους επιβάτες. Η Airbus αποκάλυψε τη δική της πρόταση για πιο ξεκούραστες πτήσεις.,"Η Airbus συνεργάζεται με την ισπανική νεοφυή εταιρεία Chaise Longue για τη δημιουργία… διώροφων θέσεων. Η ιδέα περιλαμβάνει μία σειρά καθισμάτων σε υπερυψωμένη πλατφόρμα, ακολουθούμενη από μία σειρά σε κανονικό επίπεδο κοκ. Οι επιβάτες που θα βρίσκονται στο υψηλότερο επίπεδο θα μπορούν να κάνουν πίσω την πλάτη του καθίσματος χωρίς να τίθεται το ζήτημα της ενόχλησης ή του στριμώγματος του επιβάτη που κάθε από πίσω. Οι επιβάτες που κάθονται στο κάτω μέρος θα μπορούν να απλώνουν περισσότερο τα πόδια τους ακόμη και να τα ανασηκώνουν χάρη στον πρόσθετο χώρο κάτω από την καρέκλα μπροστά. Η ιδέα του διπλού επιπέδου προέρχεται από τον Αλεχάντρο Νούνιεζ Βισέντε ιδρυτή και Διευθύνοντος Συμβούλου της Chaise Longue,. «Μετά από 4 συναρπαστικά χρόνια που κυνηγούσα το όνειρό μου να βελτιώσω την εμπειρία των επιβατών και να δώσω στους επιβάτες αυτό που πραγματικά αξίζουν είμαι πολύ ενθουσιασμένος που κάνω αυτήν την ανακοίνωση. Είναι η αυγή μιας νέας εποχής για την εμπορική αεροπορία, οπότε ελπίζω να είστε τόσο ενθουσιασμένοι όσο κι εμείς με αυτήν την ανακοίνωση και ότι σύντομα θα μπορείτε να διασχίζετε τον ουρανό σε ένα πιο άνετο, ευρύχωρο και διώροφο κάθισμα» ανέφερε σε ανάρτηση του στο LinkedIn o Βισέντε που έχει σπουδάσει βιομηχανικό σχέδιο στο Πανεπιστήμιο Brunel στο Λονδίνο. Δεν έχει γίνει ακόμη γνωστό πότε και σε ποια αεροσκάφη θα τοποθετήσει τα διώροφα καθίσματα η Airbus. Naftemporiki.gr ",https://www.naftemporiki.gr/wp-content/themes/naftemporiki/images/N.PNG,Δίνεται περισσότερος ελεύθερος χώρος κινήσεων των επιβατών ενώ κάθονται.
https://www.naftemporiki.gr/paraskiniaka/1963955/to-neo-megalo-deal-tis-ethnikis-to-airball-tis-kyvernisis-sto-mpasket-kai-ta-jimmy-choo-stin-athina/,"Το νέο μεγάλο deal της Εθνικής, το airball της κυβέρνησης στο μπάσκετ και τα Jimmy Choo στην Αθήνα",2025-06-03,07:27:48,,,«Κυκλώνει» ασφαλιστική η Εθνική,"Ακραίες ύβρεις, χυδαιότητες, εκατέρωθεν καταγγελίες, συνθέτουν το άκρως τοξικό σκηνικό στο οποίο αυτοπαγιδεύτηκαν δύο από τις κορυφαίες ομάδες του ευρωπαϊκού μπάσκετ. Οι ΚΑΕ του Παναθηναϊκού και του Ολυμπιακού έχουν εμπλακεί σε έναν «πόλεμο» ανακοινώσεων, κατηγοριών και μηνύσεων. Και αυτό είναι θλιβερό συνολικά για την ελληνική καλαθοσφαίριση, η οποία μάλλον θα μείνει φέτος χωρίς πρωταθλητή και εξευτελίζεται διεθνώς. Αλλά γιατί ακριβώς χρειάζονται «μέτρα» από την κυβέρνηση; Και τι είδους μέτρα είναι αυτά που θα αναγκάσουν φανατισμένους οπαδούς να σταματήσουν να χυδαιολογούν; Γιατί δεν αρκεί η παρουσία αστυνομίας και εισαγγελέως και χρειάζεται η «αυστηρή» παρέμβαση της εκτελεστικής εξουσίας; Τι παραπάνω μπορεί να κάνει δηλαδή από τη Δικαιοσύνη στη συγκεκριμένη περίπτωση; Διεμήνυσε λοιπόν ο υπουργός πως θα περιμένει τις διοικήσεις των δύο ΚΑΕ στο γραφείο του την Τετάρτη (με την επισήμανση ότι η συμμετοχή στη συνάντηση δεν είναι προαιρετική). Αλλά αντί να βάλει τρίποντο, η κυβέρνηση σούταρε airball, αφού εισέπραξε ένα ηχηρό «όχι» και από τις δύο πλευρές. Το αδιέξοδο παραμένει. Από τις αστοχίες του αθλητισμού, να περάσουμε όμως στα «καλάθια» του επιχειρείν. Έτοιμη να σκοράρει σε ακόμη ένα deal εμφανίζεται η Εθνική Τράπεζα. Η διοίκησή της καλείται να κάνει τη δική της επίδειξη δύναμη, μετά την εξαγορά της Εθνικής Ασφαλιστικής από την Πειραιώς. Η αγορά ήδη κάνει λόγο για μια συμφωνία, η οποία θα αφορά τον ασφαλιστικό τομέα, με τους ιθύνοντες της τράπεζας να έχουν «κυκλώσει» το όνομα συγκεκριμένης εταιρείας, με την οποία φέρεται να βρίσκεται σε επαφές. Μένει να δούμε αν, πέραν του καπνού, θα υπάρξει και φωτιά. Υπενθυμίζεται ότι από τις αρχές του έτους, ο τραπεζικός κλάδος έχει δει αρκετά και εντυπωσιακά deals, τα οποία δεν θυμίζουν σε τίποτα την περίοδο των ισχνών αγελάδων των προηγούμενων ετών. Η Eurobank, για παράδειγμα, εξαγόρασε την Ελληνική Τράπεζα Κύπρου, η Alpha Bank προχώρησε σε διαδοχικά deals με τις Flexin, AstroBank και Axia Ventures, ενώ φυσικά η Τρ. Πειραιώς έκανε την έκπληξη με την Εθνική Ασφαλιστική. Γενναία αύξηση μετοχικού κεφαλαίου –ύψους 7,35 εκατ. ευρώ παρακαλώ– αποφάσισε η αυτόκλητη καθολική γενική συνέλευση της Καλογήρου Α.Ε. Απόλυτος άρχων στο ιστορικό μπραντ των παπουτσιών είναι από τον Μάιο ο όμιλος Φάις. Τι θα κάνει τώρα με τα λεφτά; Εκτός από το να κρατήσει την Καλογήρου στη μόδα, ο όμιλος προχωρά στο επόμενο βήμα: το πρώτο φυσικό κατάστημα Jimmy Choo στην Αθήνα και την πρώτη monobrand boutique Chloe στο City Link, εντός του β’ εξαμήνου 2025. Η κίνηση δεν είναι απλώς θέμα αισθητικής. Είναι στρατηγική επέκτασης πολυτελείας με φόντο ένα premium κοινό που παραμένει πιστό – ακόμα και σε καιρούς πληθωριστικής αστάθειας. Κι αν οι boutique αυτές αποδώσουν όπως φαντάζεται ο Όμιλος, τότε το City Link θα αποκτήσει αέρα ευρωπαϊκής πρωτεύουσας… και οι μέτοχοι του Φάις άλλον έναν λόγο να χαμογελούν. Η αναπηρία δεν θα έπρεπε να είναι εμπόδιο για την εργασία. Αυτό, φυσικά, το λέμε όλοι. Το θέμα είναι τι κάνουμε. Σύμφωνα με τη Eurostat, η Ελλάδα καταφέρνει το 2024 να πετύχει κάτι… αξιοσημείωτο: συμμετοχή των ΑμεΑ στην αγορά εργασίας μόλις 25,3% – δεύτερη χειρότερη επίδοση στην Ε.Ε., πάνω μόνο από τη Βουλγαρία. Η ΕΣΑμεΑ και η ΓΣΕΕ έσπευσαν –δικαίως– να κρούσουν τον κώδωνα. Προτείνουν Εθνικό Πρόγραμμα για την απασχόληση των ατόμων με αναπηρία και χρόνιες παθήσεις, με στόχο την ενίσχυση της συμμετοχής τους στο εργατικό δυναμικό. Πολύ ωραία ακούγεται. Στο χαρτί.Γιατί αν δεν συνδυαστεί με διατήρηση των αναπηρικών επιδομάτων, τότε δεν μιλάμε για ένταξη – αλλά για σπρώξιμο στο κενό. Στην Ελλάδα, δυστυχώς, ακόμα δοκιμάζουμε την ισότητα στην πράξη. Και μέχρι να την πετύχουμε, η προτελευταία θέση θα μας θυμίζει κάτι που αρέσει πολύ στις κυβερνήσεις να ξεχνούν: ότι τα δικαιώματα χωρίς εφαρμογή είναι απλώς ευχολόγιο. ",https://www.naftemporiki.gr/wp-content/themes/naftemporiki/images/N.PNG,Τι μέτρα μπορεί να λάβει η κυβέρνηση στο μπάσκετ; Ποιο deal έχει η Εθνική στα σκαριά. Και τι κάνουμε επιτέλους για την ένταξη των ΑμεΑ στην αγορά εργασίας;
https://www.naftemporiki.gr/finance/world/1963432/to-syndromo-tis-airbus-i-eyropi-kyniga-ypsiles-ptiseis-giati-prosgeionetai-apotoma/,Το σύνδρομο της Airbus: Η Ευρώπη κυνηγά υψηλές πτήσεις – Γιατί προσγειώνεται απότομα,2025-06-01,20:48:19,Οικονομία & Αγορές                \Διεθνή,,"Όταν όλα αποτυγχάνουν, η Ευρώπη έχει πάντα μια τελευταία λύση: να ανακηρύξει μία «νέα Airbus».","Δεν έχει σημασία αν πρόκειται για δίκτυα cloud, μικροτσίπ, δορυφόρους ή… λιπάσματα. Το σχέδιο είναι πάντα το ίδιο: πάρτε μικρές, σκόρπιες ευρωπαϊκές εταιρείες, ενώστε τις κάτω από μια σημαία, ρίξτε δισεκατομμύρια κρατικής στήριξης, βαφτίστε τις «στρατηγικές» και ευχηθείτε να σταθούν απέναντι σε κολοσσούς όπως η Google, η SpaceX ή η Tesla. Αυτή είναι η στρατηγική της Ε.Ε., όπως καυστικά την περιγράφει ο Economist. Μόνο που το project της Airbus γεννήθηκε σε άλλες εποχές – και τώρα, όλο και πιο συχνά, οι ευρωπαϊκές «απομιμήσεις» του συντρίβονται πριν καν απογειωθούν, σημειώνει. Το μοντέλο είναι γνωστό: συγχώνευση πολλών ευρωπαϊκών εταιρειών μικρής κλίμακας που ανταγωνίζονται η μία την άλλη, ώστε να ενωθούν απέναντι σε παγκόσμιους γίγαντες – όπως έκανε η Airbus απέναντι στην Boeing τη δεκαετία του ’70. Το αποτέλεσμα; Από το μηδέν, η Airbus κατάφερε να ξεπεράσει σε πωλήσεις την αμερικανική αντίπαλό της. Θα μπορούσε άραγε η ίδια στρατηγική να εφαρμοστεί και σήμερα για να αντιμετωπίσει η Ευρώπη τη Google, τη Nvidia, τη SpaceX ή τις κινεζικές αυτοκινητοβιομηχανίες; Οι πολιτικοί θέλουν απεγνωσμένα να το πιστέψουν. Καμία βιομηχανική συνδιάσκεψη στην Ευρώπη δεν ολοκληρώνεται χωρίς κάποια επίκληση στο “Airbus του cloud”, “Airbus της τεχνητής νοημοσύνης”, “Airbus των μικροτσίπ”. Αν και οι οικονομίες της ΕΕ έχουν ενωθεί θεωρητικά, οι μεγάλες εταιρείες της σπανίως λειτουργούν ενιαία. Κάθε χώρα έχει τις δικές της «εθνικές πρωταθλήτριες» σε ενέργεια, τράπεζες, τηλεπικοινωνίες ή αυτοκίνητα. Άλλοι κατηγορούν την ατελή ενιαία αγορά, που κάνει το διασυνοριακό επιχειρείν ακόμα δύσκολο. Άλλοι βλέπουν φταίξιμο στους αυστηρούς κανόνες ανταγωνισμού της ΕΕ, που μπλόκαραν συγχωνεύσεις όπως αυτή της Siemens με την Alstom για τη δημιουργία της “Airbus των σιδηροδρόμων” το 2019. Αποτέλεσμα; Η ΕΕ αντιπροσωπεύει το 1/6 της παγκόσμιας οικονομίας, αλλά δεν έχει ούτε μία εταιρεία στο top 20 των πιο πολύτιμων του πλανήτη. Ορισμένες διασυνοριακές συγχωνεύσεις έγιναν – όπως η δημιουργία της Stellantis (Peugeot και Fiat) το 2021. Άλλες συνεργασίες υπάρχουν σε εξοπλιστικά κονσόρτια (μαχητικά, πυραύλους). Αλλά το όραμα των πολιτικών δεν σταματά στις συγχωνεύσεις. Η Airbus δεν είναι απλώς μεγάλη εταιρεία – είναι ο θρίαμβος του πολιτικού σχεδιασμού, μια επιτυχία μερικώς κρατικής ιδιοκτησίας που λειτούργησε, εξηγεί ο Economist. Οι πολιτικοί της ΕΕ ονειρεύονται τώρα “gigafactories για microchips”, “ευρωπαϊκές Tesla για πράσινη τεχνολογία” και επιχειρήσεις-μαμούθ που θα ευθυγραμμίζονται με τη στρατηγική αυτονομία της Ευρώπης. Αν προκύψουν και κάποιες φωτογραφίες με κόκκινες κορδέλες και εγκαίνια, ακόμα καλύτερα. Le business, c’est moi. Μια τέτοια βιομηχανική πολιτική ήταν παλιότερα ταμπού. Οι Γερμανοί –με τη στήριξη της Βρετανίας– είχαν επιβάλει την κυριαρχία της ελεύθερης αγοράς. Οι Γάλλοι εγκατέλειψαν τον παρεμβατισμό τους με αντάλλαγμα αγροτικές επιδοτήσεις. Όμως πλέον, ο κρατισμός επιστρέφει. Η Κίνα, που κάποτε ήταν πελάτης της γερμανικής βιομηχανίας και τώρα είναι ανταγωνιστής, θεωρείται παράδειγμα επιτυχημένου κρατικού καπιταλισμού. Η πανδημία, ο πόλεμος στην Ουκρανία και ο Τραμπισμός ενίσχυσαν το γαλλικό δόγμα ότι η Ευρώπη πρέπει να γίνει λιγότερο εξαρτημένη από παγκόσμιες αλυσίδες εφοδιασμού. Ποιος θέλει να εξαρτάται από την Αμερική για το cloud ή τα μαχητικά αεροσκάφη; Σήμερα, η Κομισιόν επιτρέπει τεράστιες εξαιρέσεις στις κρατικές ενισχύσεις για “στρατηγικούς τομείς”: μπαταρίες, μικροτσίπ, υδρογόνο. Το Παρίσι και η Ρώμη πιέζουν για τη δημιουργία του “Airbus των δορυφόρων”, με συμμετοχή της Airbus, της Thales και της Leonardo. Η απερχόμενη επίτροπος Ανταγωνισμού, Μαργκρέτε Βεστάγκερ, επέμενε ότι η μείωση του ανταγωνισμού στην Ευρώπη δεν θα την κάνει πιο ανταγωνιστική στον κόσμο. Η διάδοχός της, Τερέσα Ριμπέρα, παραμένει ακόμα αινιγματική. Ο ίδιος ο CEO της Airbus, Γκιγιόμ Φορί, λέει: «Όταν συνεργαζόμαστε αντί να ανταγωνιζόμαστε στην Ευρώπη, αποκτούμε την κλίμακα για να κυριαρχήσουμε παγκοσμίως». Αλλά αυτό που λειτούργησε στα 70s για τα αεροπλάνα, δεν σημαίνει ότι ισχύει για το cloud ή την AI. Η κατασκευή αεροσκαφών απαιτεί κολοσσιαίες πάγιες δαπάνες και έχει σταθερή ζήτηση δεκαετιών – πράγμα που δεν ισχύει σε καμία άλλη αγορά υψηλής τεχνολογίας. Ήδη κάποια από τα νέα “Airbus” απέτυχαν παταγωδώς. Οι κυβερνήσεις θα ήθελαν ιδανικά να βομβαρδίσουν με χρήμα τις «στρατηγικές» εταιρείες – όπως η Κίνα. Αλλά τα ταμεία είναι άδεια. Πλην της Γερμανίας, οι μεγάλες χώρες της ΕΕ έχουν τεράστια χρέη και πρέπει να ξαναχτίσουν τις άμυνες τους, όχι να χρηματοδοτήσουν οράματα. Οι καταναλωτές θα πληρώσουν τον λογαριασμό. Αλλά πολύ αργότερα, όταν οι σημερινοί πολιτικοί θα έχουν αποβιβαστεί από το Airbus. ",https://www.naftemporiki.gr/wp-content/themes/naftemporiki/images/N.PNG,"Από το “Airbus των δορυφόρων” μέχρι το “Airbus του cloud”, η Ευρώπη κυνηγά μεγάλες συγχωνεύσεις χωρίς αποτελέσματα – Και οι καταναλωτές πληρώνουν τον λογαριασμό."
https://www.naftemporiki.gr/kosmos/1958205/entoni-antidrasi-tis-airbnb-stin-apofasi-tis-ispanikis-kyvernisis-gia-apokathilosi-diafimiseon/,Έντονη αντίδραση της Airbnb στην απόφαση της ισπανικής κυβέρνησης για «αποκαθήλωση» διαφημίσεων,2025-05-19,18:23:19,Κόσμος,,"Η ισπανική κυβέρνηση ζήτησε από την Airbnb να αφαιρέσει περισσότερες από 65.000 καταχωρίσεις τουριστικών καταλυμάτων από την πλατφόρμα της, λέγοντας ότι παραβιάζουν τον νόμο περί διαφήμισης.","«Η Airbnb πρέπει να αφαιρέσει συνολικά 65.935 διαφημίσεις που θεωρούνται παράνομες», ανέφερε σε ανακοίνωσή της η Γενική Διεύθυνση Καταναλωτικών Υποθέσεων (DGC). Αυτές οι διαφημίσεις, σύμφωνα με την κυβέρνηση του Πέδρο Σάντσεθ, είναι παράνομες επειδή δεν αναφέρουν τον αριθμό άδειας κατοικίας, ούτε προσδιορίζουν τη νομική φύση των ιδιοκτητών ακινήτων, όπως απαιτείται από τον νόμο. Η Airbnb αντέδρασε πάντως, ανακοινώνοντας ότι  «θα συνεχίσει να ασκεί έφεση κατά των αποφάσεων επί του θέματος». Η πολυεθνική υποστηρίζει ότι η Γενική Διεύθυνση Καταναλωτικών Υποθέσεων «δεν είναι  αρμόδια να επιβάλει τους κανονισμούς σχετικά με τα τουριστικά καταλύματα». Σύμφωνα με τα τελευταία στοιχεία του Εθνικού Ινστιτούτου Στατιστικής στη Μαδρίτη, σε ολόκληρη την Ισπανία υπάρχουν 368.000 καταλύματα βραχυχρόνιας μίσθωσης Η κριτική κατά των φορέων βραχυχρόνιας μίσθωσης  τουριστικών καταλυμάτων έχει αυξηθεί τους τελευταίους μήνες στην Ισπανία, καθώς οι διάφορες πλατφόρμες κατηγορούνται ότι τροφοδοτούν την κλιμάκωση των τιμών ενοικίασης στις μεγάλες πόλεις και μειώνουν τον αριθμό των κατοικιών που είναι διαθέσιμες στους κατοίκους. Σε μια προσπάθεια να κατευνάσει την οργή των κατοίκων της Βαρκελώνης, η δημοτική αρχή της πόλης ανακοίνωσε πέρυσι την πρόθεσή της να ανακαλέσει τις άδειες σχεδόν 10.000 τουριστικών διαμερισμάτων βραχυχρόνιας μίσθωσης, μέχρι το τέλος του 2028. Στη Μάλαγα, η δημοτική αρχή απαγόρευσε επίσης την κατασκευή νέων κατοικιών για βραχυχρόνια , τουριστική μίσθωση σε 43 γειτονιές της πόλης. ",https://www.naftemporiki.gr/wp-content/themes/naftemporiki/images/N.PNG,Η Airbnb αντέδρασε ανακοινώνοντας ότι  «θα συνεχίσει να ασκεί έφεση κατά των αποφάσεων επί του θέματος
https://www.naftemporiki.gr/finance/world/1958013/ispania-mploko-tis-kyvernisis-se-perissoteres-apo-65-000-katachoriseis-sto-airbnb/,Ισπανία: «Μπλόκο» της κυβέρνησης σε περισσότερες από 65.000 καταχωρίσεις στο Airbnb,2025-05-19,14:30:58,Οικονομία & Αγορές                \Διεθνή,,"Η Ισπανία διέταξε την Airbnb να αποσύρει περισσότερες από 65.000 καταχωρίσεις για ενοικιάσεις διακοπών που παραβιάζουν τους υφιστάμενους κανόνες από την πλατφόρμα της, ως μέρος μιας γενικής καταστολής της επιχείρησης που κατηγορείται ότι συνέβαλε στην κρίση στέγασης στη χώρα.","Οι περισσότερες από τις καταχωρίσεις της Airbnb που πρόκειται να αποκλειστούν, δεν περιλαμβάνουν τον αριθμό της άδειας τους, ενώ άλλες δεν διευκρινίζουν εάν ο ιδιοκτήτης ήταν φυσικό πρόσωπο ή εταιρεία, ανέφερε το Υπουργείο Καταναλωτών σε δήλωση τη Δευτέρα. Ο υπουργός Καταναλωτών Πάμπλο Μουστιντέι είπε ότι στόχος του ήταν να τερματιστεί η γενική «έλλειψη ελέγχου» και η «παρανομία» στην επιχείρηση ενοικίασης διακοπών. «Όχι άλλες δικαιολογίες. Αρκετά με την προστασία αυτών που κάνουν επιχειρείν ενάντια στο δικαίωμα στη στέγαση στη χώρα μας», είπε στους δημοσιογράφους. Η ισπανική κυβέρνηση, καθώς και τα δημοτικά συμβούλια και οι περιφερειακές αρχές, έχουν ξεκινήσει μια γενική καταστολή των τουριστικών ενοικιάσεων μέσω ιστοτόπων όπως η Airbnb και η Booking.com, που πολλοί Ισπανοί λένε ότι δημιουργούν υπερβολικό τουρισμό, μειώνουν την προσφορά κατοικιών και καθιστούν την ενοικίαση αδύνατη για πολλούς ντόπιους. Η στέγαση έχει γίνει μείζον ζήτημα στην Ισπανία, καθώς οι κατασκευές απέτυχαν να συμβαδίσουν με τη ζήτηση από τότε που έσκασε μια κατασκευαστική φούσκα πριν από περισσότερα από 15 χρόνια. Σύμφωνα με επίσημα στοιχεία, υπήρχαν περίπου 321.000 σπίτια με άδειες ενοικίασης διακοπών στην Ισπανία τον περασμένο Νοέμβριο, 15% περισσότερα από το 2020. Πολλά περισσότερα λειτουργούν χωρίς επίσημες άδειες. Το Υπουργείο Δικαιωμάτων των Καταναλωτών ξεκίνησε έρευνα για την Airbnb τον Δεκέμβριο. Ένας εκπρόσωπος της Airbnb δεν απάντησε αμέσως σε αίτημα για σχόλιο τη Δευτέρα. Τον Δεκέμβριο, η εταιρεία είπε ότι πάντα ζητούσε από τους οικοδεσπότες να επιβεβαιώσουν ότι έχουν άδεια να νοικιάσουν τις θέσεις τους και ότι συμμορφώνονται με όλους τους τοπικούς κανόνες. Η εταιρεία είπε επίσης ότι το υπουργείο απέτυχε να παράσχει λίστες με μη συμμορφούμενα καταλύματα και ότι πολλοί ιδιοκτήτες δεν χρειάζονται άδεια για να νοικιάσουν την ιδιοκτησία τους. Η εταιρεία είπε ότι το υπουργείο δεν είχε την εξουσία να εκδίδει αποφάσεις σχετικά με τις βραχυπρόθεσμες ενοικιάσεις και αγνόησε τις δικαστικές αποφάσεις που προσδιορίζουν ότι η Airbnb ήταν ψηφιακή και όχι εταιρεία ακινήτων. Ο Μπουστιντέι είπε ότι η απόφαση της Δευτέρας είχε την υποστήριξη του ανώτατου δικαστηρίου της Μαδρίτης. Τον Ιανουάριο, ο πρωθυπουργός Πέδρο Σάντσεθ παρουσίασε ένα σχέδιο για αύξηση των φόρων στα εισοδήματα από ενοίκια διακοπών μέσω πλατφορμών. Ο δήμαρχος της Βαρκελώνης Ζάουμε Κολλμπόνι έκανε την πιο σκληρή κίνηση της Ισπανίας μέχρι στιγμής τον περασμένο Ιούνιο, όταν διέταξε την πλήρη απαγόρευση των τουριστικών ενοικιάσεων έως το 2028. Άλλες ευρωπαϊκές χώρες, όπως η Κροατία και η Ιταλία, έχουν επίσης δράσει για να επιβραδύνουν τις επιχειρήσεις ενοικίασης διακοπών. Πηγή: Reuters ",https://www.naftemporiki.gr/wp-content/themes/naftemporiki/images/N.PNG,"Η ισπανική κυβέρνηση, καθώς και τα δημοτικά συμβούλια, έχουν ξεκινήσει μια γενική καταστολή των τουριστικών ενοικιάσεων μέσω ιστοτόπων"
https://www.naftemporiki.gr/english/1950055/theodoridis-on-n-tv-airbnb-can-contribute-to-solving-the-housing-problem/,Theodoridis on “N” TV: Airbnb can contribute to solving the housing problem,2025-04-29,10:09:32,English,,"“The measure for the return of a rent that the government announced is the smartest one it has taken,” emphasized the president of the European Federation of Real Estate Agents and Secretary General of the Attica Real Estate Agents Association, Kosmas Theodoridis, speaking on Naftemporiki TV.","“It is a measure that will bring revenue to the state coffers and will relieve people who need it,” he added regarding the measure announced by the government for tenants. Asked about the rising property prices, Theodoridis pointed out that “they depend on growth, liquidity, and unemployment.” These three factors contribute to higher prices. On the housing issue in Greece, the President of the European Federation of Real Estate Agents stated that the structural problem must be addressed. Greece is faced with the abandonment of rural areas, as opportunities are few and infrastructure is nearly nonexistent. He also emphasized that “the housing crisis is related to the problem of supply.” Finally, as far as Airbnb is concerned, he commented that Airbnb can contribute to solving the housing problem, with renovated apartments, which can be rented long-term instead of short-term. ",https://www.naftemporiki.gr/wp-content/themes/naftemporiki/images/N.PNG,"He commented that Airbnb can contribute to solving the housing problem, with renovated apartments, which can be rented long-term instead of short-term"
https://www.naftemporiki.gr/finance/economy/1949907/k-theodoridis-sto-naftemporiki-tv-ta-airbnb-mporoyn-na-symvalloyn-sti-lysi-toy-stegastikoy-provlimatos/,Κ. Θεοδωρίδης στο Naftemporiki TV: Tα Airbnb μπορούν να συμβάλλουν στη λύση του στεγαστικού προβλήματος,2025-04-28,20:06:08,Οικονομία & Αγορές                \Οικονομία,,"«Το μέτρο για την επιστροφή ενός ενοικίου που ανακοίνωσε η κυβέρνηση είναι το πιο έξυπνο που έχει λάβει», τόνισε ο πρόεδρος της Ευρωπαϊκής Ομοσπονδίας Μεσιτών Ακινήτων και Γενικός Γραμματέας του Συλλόγου Μεσιτών Αττικής, Κοσμάς Θεοδωρίδης, μιλώντας στην τηλεόραση της Ναυτεμπορικής και στην εκπομπή In Business με την Μαρία Σμιλίδου, στο πλαίσιο της συζήτησης για το στεγαστικό πρόβλημα.","«Είναι ένα μέτρο που θα φέρει έσοδα στα ταμεία και θα ανακουφίσει ανθρώπους που χρειάζονται αυτή την ανακούφιση», πρόσθεσε για το μέτρο που ανακοίνωσε η κυβέρνηση για τους ενοικιαστές. Όσον αφορά στις αυξανόμενες τιμές των ακινήτων, ο Κοσμάς Θεοδωρίδης επισήμανε ότι «εξαρτώνται από την ανάπτυξη, από την ρευστότητα και την ανεργία», αυτά τα τρία στοιχεία διαμορφώνουν υψηλότερες τιμές. Για το πρόβλημα του στεγαστικού στην Ελλάδα ο Πρόεδρος της Ευρωπαϊκής Ομοσπονδίας Μεσιτών Ακινήτων ανέφερε πως η πρέπει να αντιμετωπιστεί το δομικό πρόβλημα και όχι τα παρακλάδια του, η Ελλάδα είναι αντιμέτωπη με την εγκατάλειψη της περιφέρειας, καθώς οι ευκαιρίες είναι ελάχιστες και οι υποδομές σχεδόν ανύπαρκτες, αλλά επιπλέον τόνισε ότι «το πρόβλημα της στεγαστικής κρίσης είναι πρόβλημα προσφοράς». Τέλος, όσον αφορά στα Airbnb, σχολίασε ότι τα Airbnb μπορούν να συμβάλλουν στη λύση του στεγαστικού προβλήματος, με ανακαινισμένα διαμερίσματα, τα οποία από βραχυχρόνια μίσθωση μπορούν να ενοικιαστούν μακροχρόνια.  ",https://www.naftemporiki.gr/wp-content/themes/naftemporiki/images/N.PNG,Για το στεγαστικό ζήτημα μίλησε στη «Ν» ο κ. Θεοδωρίδης
https://www.naftemporiki.gr/finance/economy/1947691/ste-paranomi-i-egkyklios-tis-aade-gia-ti-forologisi-ton-airbnb/,ΣτΕ: Παράνομο το τέλος επιτηδεύματος στα Airbnb – Η Ολομέλεια την τελική κρίση,2025-04-22,17:10:42,Οικονομία & Αγορές                \Οικονομία,,"Παράνομη και ανυπόστατη έκρινε το Β΄ Τμήμα του Συμβουλίου της Επικρατείας (αριθμ. 601/2025 απόφαση) την από 9.4.2024 εγκύκλιο της Ανεξάρτητη Αρχή Δημοσίων Εσόδων, που αφορά στη φορολογική μεταχείριση των βραχυχρόνιων μισθώσεων ακινήτων (Airbnb), ως προς το σκέλος που προβλέπει την επιβολή αυτοτελούς τέλους επιτηδεύματος στις βραχυχρόνιες μισθώσεις ακινήτων.","Ωστόσο, λόγω της σπουδαιότητάς του, το θέμα παραπέμφθηκε στην Ολομέλεια του ΣτΕ προς τελική κρίση. Ειδικότερα, στο ΣτΕ είχαν προσφύγει η ΠΟΜΙΔΑ, ο «Σύνδεσμος Εταιρειών Βραχυχρόνιας Μίσθωσης Ακινήτων» και πέντε εταιρείες βραχυχρόνιας μίσθωσης ακινήτων και ζητούσαν να ακυρωθεί η υπ’ αριθμ. Ε2024/9.4.24 εγκύκλιος της ΑΑΔΕ με την οποία παρέχονται διευκρινίσεις αναφορικά με τη φορολογική μεταχείριση, από πλευράς φορολογίας εισοδήματος, ΦΠΑ και λοιπών εμμέσων φόρων και τελών, των βραχυχρόνιων μισθώσεων (Airbnb, κ.λπ.). Οι προσφεύγοντες υποστήριζαν, μεταξύ των άλλων, ότι από την εφαρμογή της εγκυκλίου πλήττονται άμεσα ή έμμεσα οι ιδιοκτήτες ή οι επικαρπωτές ακινήτων που ασχολούνται με τη διαχείριση των βραχυχρόνιων μισθώσεων των ακινήτων τους, καθώς υποχρεούνται να καταβάλλουν αυτοτελές τέλος επιτηδεύματος για καθένα από τα ακίνητά τους. H 7μελής σύνθεση του Β΄ Τμήμα του ΣτΕ, με πρόεδρο τον αντιπρόεδρο Κωνσταντίνο Κουσούλη και εισηγητή τον πάρεδρο Χρήστο Νέγρη, αναφέρει ότι η προσβαλλόμενη εγκύκλιος, η οποία «έχει κανονιστικό χαρακτήρα», δεν έχει δημοσιευθεί στην Εφημερίδα της Κυβερνήσεως, αλλά έχει αναρτηθεί μόνο στο διαδίκτυο (Διαύγεια) και έχει τεθεί σε εφαρμογή, «επομένως είναι μη νόμιμη, ανυπόστατη και ακυρωτέα για λόγους ασφαλείας δικαίου», όπως βάσιμα προβάλλουν οι προσφεύγοντες. Έτσι, κατά τη γνώμη που επικράτησε στο Β΄ Τμήμα του ΣτΕ, οι αιτήσεις ακύρωσης έπρεπε να γίνουν δεκτές και να ακυρωθεί η προσβαλλόμενη εγκύκλιος, «κατά τα βασίμως προβαλλόμενα», αλλά λόγω της σπουδαιότητας του όλου θέματος, παραπέμφθηκε προς οριστική κρίση στην Ολομέλεια του ΣτΕ και ορίστηκε εισηγήτρια η σύμβουλος Επικρατείας η Ευσταθία Σκούρα. Πηγή: ΑΠΕ-ΜΠΕ ",https://www.naftemporiki.gr/wp-content/themes/naftemporiki/images/N.PNG,Τι αποφάσισε για τη σχετική εγκύκλιο της ΑΑΔΕ το Β΄ Τμήμα του ΣτΕ
https://www.naftemporiki.gr/finance/economy/1940313/ste-syzitithike-i-aitisi-katoikon-tis-plakas-na-sfragistei-akinito-poy-chrisimopoieitai-os-airbnb/,ΣτΕ: Συζητήθηκε η αίτηση κατοίκων της Πλάκας για το εάν επιτρέπεται η λειτουργία Airbnb στην περιοχή,2025-04-02,17:55:39,Οικονομία & Αγορές                \Οικονομία,,"Ενώπιον της επταμελούς σύνθεσης του Συμβουλίου της Επικρατείας συζητήθηκε το καθεστώς των Airbnb στην περιοχή της Πλάκας στην Αθήνα, η οποία έχει χαρακτηριστεί παραδοσιακός προστατευμένος οικισμός.","Οι Σύμβουλοι της Επικρατείας καλούνται να αποφανθούν για το εάν ένα ακίνητο στο πλαίσιο των βραχυχρόνιων μισθώσεων (Airbnb) αποτελεί χρήση κατοικίας ή τουριστική χρήση κατά το πολεοδομικό δίκαιο. Στο Ανώτατο Ακυρωτικό Δικαστήριο είχε προσφύγει η Ελληνική Εταιρεία Περιβάλλοντος & Πολιτισμού, καθώς είχε απορριφθεί από την υπηρεσία δόμησης του Δήμου Αθηναίων να σφραγιστούν ακίνητα με βραχυχρόνια μίσθωση στην περιοχή της Πλάκας, υποστηρίζοντας ότι η χρήση τους είναι τουριστική, κάτι που δεν επιτρέπεται σύμφωνα με το ειδικό πολεοδομικό καθεστώς που ισχύει εκεί. Ο Δήμος Αθηναίων αρνήθηκε να σφραγίσει τα ακίνητα με το σκεπτικό ότι από καμία διάταξη νόμου δεν προβλέπεται ότι η χρήση ακινήτου airbnb είναι τουριστική. ",https://www.naftemporiki.gr/wp-content/themes/naftemporiki/images/N.PNG,Οι κάτοικοι υποστηρίζουν ότι ο νόμος δεν επιτρέπει τουριστική χρήση ακινήτων
https://www.naftemporiki.gr/kosmos/1938630/ipa-airbus-tis-delta-paraligo-na-sygkroystei-me-stratiotiko-aeroskafos/,ΗΠΑ: Airbus της Delta παραλίγο να συγκρουστεί με στρατιωτικό αεροσκάφος,2025-03-29,07:19:09,Κόσμος,,Έρευνα σχετικά με αναφορά για παρ’ ολίγον σύγκρουση την Παρασκευή ενός Airbus A319 της εταιρείας Delta Air Lines με εκπαιδευτικό αεροσκάφος της Πολεμικής Αεροπορίας των ΗΠΑ κοντά στο αεροδρόμιο Ρόναλντ Ρίγκαν της Ουάσινγκτον ανακοίνωσε ότι διενεργεί η αμερικανική υπηρεσία πολιτικής αεροπορίας (FAA).,"Το περιστατικό σημειώθηκε γύρω στις 15:15 (τοπική ώρα, 21:15 στην Ελλάδα) κατά την απογείωση του επιβατικού αεροσκάφους. Ο πύργος ελέγχου του αεροδρομίου Ρόναλντ Ρίγκαν είχε δώσει άδεια απογείωσης στην πτήση 2389 της Delta Air Lines με προορισμό τη Μινεάπολις, την ώρα που διέρχονταν τέσσερα εκπαιδευτικά αεροσκάφη T-38 Talon κατευθυνόμενα προς το εθνικό κοιμητήριο του Άρλινγκτον, σύμφωνα με την ενημέρωση από την FAA. Τα όργανα στο πιλοτήριο του Airbus A319 προειδοποίησαν για κίνδυνο σύγκρουσης με αεροσκάφος που βρισκόταν σε μικρή απόσταση, κάτι που αποφεύχθηκε χάρη στην άμεση παρέμβαση των ελεγκτών εναέριας κυκλοφορίας. Η FAA σκοπεύει να ζητήσει 2.000 προσλήψεις ελεγκτών εναέριας κυκλοφορίας φέτος, μετά τις ελλείψεις προσωπικού που αποκαλύφθηκαν στον απόηχο της αεροπορικής τραγωδίας της 29ης Ιανουαρίου. Εξαιτίας της σύγκρουσης στρατιωτικού ελικοπτέρου Black Hawk με αεροσκάφος της American Airlines κοντά στο αεροδρόμιο Ρίγκαν της Ουάσινγκτον, 67 άνθρωποι είχαν χάσει τη ζωή τους. Πηγή: ΑΠΕ-ΜΠΕ-Reuters ",https://www.naftemporiki.gr/wp-content/themes/naftemporiki/images/N.PNG,Ανησυχίες για την αεροπορική ασφάλεια
https://www.naftemporiki.gr/english/1938243/the-danish-competitor-to-airbnb-is-about-to-join-the-athens-stock-exchange/,The Danish “competitor” to Airbnb is about to join the Athens Stock Exchange,2025-03-28,08:21:53,English,,"The founder and CEO of Danish Sanders Stay, Bo Sander, seeks to enter the Athens stock exchange, confirming the recent upward trend of IPOs.","The company, operating in short-term rental market, seems to be steadily gaining ground, with Greece being the next big bet, in the effort to “grow” even more. The Sanders Stay project began in 2017, with Bo Sander’s birthplace, namely Denmark – and specifically Copenhagen – as its starting point.
After overcoming the hurdle of the coronavirus pandemic, it gradually managed to take the first steps towards expansion in the Mediterranean, taking advantage of the “inflated” tourist flow of the Iberian Peninsula (Spain – Portugal), but also Cyprus. In the following years, Greece followed, where at the moment, of course, it has a minimal presence. However, this is expected to change in the near future. Bo Sander’s business model differs from the classic and usual short-term rentals like Airbnb, as on the one hand, control of the property belongs to him, that is, to his company, and not to individual owners, and on the other hand, he offers 4-star hotel services. This particular model, of course, requires more capital for development. Hence the desire to list on Athens stock exchange, with the main aim of financing the development strategy but also finding “competitors.” He has the know-how, as he has a lot of experience in the hospitality and investment sectors. Before Sanders Stay, he had founded two other companies, Nordic Housing and Nordic Investment, which specialized in the real estate and investment sectors respectively. He also worked as a manager at Housing Denmark in 2014, and has worked for several companies in his country, such as Renovea, Scandia Housing, Netpointers, Scandico, etc.
It remains to be seen what exactly he will achieve in Greece. ",https://www.naftemporiki.gr/wp-content/themes/naftemporiki/images/N.PNG,"The company, operating in short-term rental market, seems to be steadily gaining ground, with Greece being the next big bet, in the effort to ""grow"" even more"
https://www.naftemporiki.gr/business/1937390/o-danos-antagonistis-toy-airbnb-poy-erchetai-sto-chrimatistirio-athinon/,Ο Δανός «ανταγωνιστής» του Airbnb που έρχεται στο Χρηματιστήριο Αθηνών,2025-03-27,13:16:46,Επιχειρήσεις,"Από την έντυπη έκδοση
Γεράσιμος Χιόνης                                            •

[email protected]","«God Morgen» στην Ελλάδα και στο Χρηματιστήριο Αθηνών θέλει να πει μέσα στο επόμενο χρονικό διάστημα ο ιδρυτής και διευθύνων σύμβουλος της δανέζικης Sanders Stay, Μπο Σάντερ, ο οποίος δηλώνει έτοιμος να κάνει… απόβαση στην αγορά των βραχυχρόνιων μισθώσεων, σε μια κίνηση που έρχεται να επιβεβαιώσει την αυξημένη «όρεξη» για νέες IPOs.","Ο Σκανδιναβός επιχειρηματίας, αν και δεν διαθέτει το εκτόπισμα των «κολοσσών» του υπόλοιπου κλάδου, φαίνεται να βαδίζει σε σταθερά ανοδικό έδαφος, με τη χώρα μας να αποτελεί το επόμενο μεγάλο στοίχημα, στην προσπάθεια να «μεγαλώσει» ακόμη περισσότερο. Το εγχείρημα της Sanders Stay ξεκίνησε μόλις το 2017, έχοντας ως αφετηρία τη γενέτειρά του Μπο Σάντερ, δηλαδή τη Δανία -και συγκεκριμένα τη Κοπεγχάγη. Αφού ξεπέρασε τον σκόπελο της πανδημίας του κορωνοϊού, κατάφερε σταδιακά να κάνει τα πρώτα βήματα επέκτασης προς τη Μεσόγειο, αξιοποιώντας το «φουσκωμένο» τουριστικό ρεύμα της Ιβηρικής Χερσονήσου (Ισπανία – Πορτογαλία), αλλά και της Κύπρου. Τα επόμενα χρόνια ακολούθησε και η Ελλάδα, όπου αυτήν την στιγμή, βέβαια, διαθέτει μια μίνιμουμ παρουσία. Αυτό, όμως, αναμένεται να αλλάξει στο άμεσο μέλλον. Αξίζει να σημειωθεί ότι το επιχειρηματικό μοντέλο του Μπο Σάντερ διαφέρει από τις κλασικές και συνηθισμένες βραχυχρόνιες ενοικιάσεις τύπου Airbnb, καθώς αφενός ο έλεγχος του ακινήτου ανήκει στον ίδιο, δηλαδή στην εταιρεία του, και όχι σε μεμονωμένους ιδιοκτήτες, αφετέρου προσφέρει υπηρεσίες 4άστερων ξενοδοχείων. Το συγκεκριμένο μοντέλο, βέβαια, απαιτεί περισσότερα κεφάλαια για ανάπτυξη. Εξ ου και η επιθυμία εισαγωγής στη Λεωφόρο Αθηνών, με βασική επιδίωξη τη χρηματοδότηση της αναπτυξιακής στρατηγικής αλλά και την εξεύρεση «συμπαικτών». Γουάτσα – Μυτιληναίος: Μια σχέση αξίας 500 εκατ. ευρώ  Ο Μπο Σάντερ, σε κάθε περίπτωση, φαίνεται ότι έχει το know-how, καθώς διαθέτει αρκετή εμπειρία από τον χώρο της φιλοξενίας και των επενδύσεων. Πριν την Sanders Stay είχε ιδρύσει ακόμη δύο εταιρείες, τη Nordic Housing και τη Nordic Investment, οι οποίες ειδικεύονταν στον τομέα των ακινήτων και των επενδύσεων αντίστοιχα. Επίσης, το 2014 είχε εργαστεί ως manager στη Housing Denmark, ενώ έχει «περάσει» από αρκετές εταιρείες της χώρας του, όπως οι Renovea, Scandia Housing, Netpointers, Scandico κ.α. Μένει να δούμε, τώρα, τι ακριβώς θα καταφέρει και στην Ελλάδα. Πόλσον: Πώς «έβγαλε» 400 – 450 εκατ. ευρώ μέσα σ’ έναν μήνα  (Τα παραπάνω αποτελούν προϊόν δημοσιογραφικής έρευνας και δεν συνιστούν προτροπή για αγορά, πώληση ή διακράτηση οποιασδήποτε μετοχής) ",https://www.naftemporiki.gr/wp-content/themes/naftemporiki/images/N.PNG,Επί προσωπικού: Ο Μπο Σάντερ θέλει να βάλει τη Sanders Stay στο Χρηματιστήριο Αθηνών
https://www.naftemporiki.gr/finance/world/1937817/airbus-oi-technologies-poy-exelissei-gia-tin-epomeni-genia-aeroskafon-monoy-diadromoy/,Airbus: Οι τεχνολογίες που εξελίσσει για την επόμενη γενιά αεροσκαφών μονού διαδρόμου,2025-03-27,12:39:53,Οικονομία & Αγορές                \Διεθνή,,"Τη στρατηγική της για τη διαμόρφωση του μέλλοντος στην εμπορική αεροπλοΐα τις επόμενες δεκαετίες παρουσίασε η Airbus στην έκθεση Airbus Summit 2025, όπου η εταιρεία συγκέντρωσε εκπροσώπους του κλάδου και οραματιστές για να συζητήσουν το μέλλον της βιώσιμης αεροδιαστημικής.","Σύμφωνα με σχετική ανακοίνωση, η εταιρεία σκιαγράφησε τις πιθανές τεχνολογικές βάσεις για την ανάπτυξη ενός αεροσκάφους μονού διαδρόμου νέας γενιάς, το οποίο θα μπορούσε να τεθεί σε λειτουργία κατά το δεύτερο μισό της δεκαετίας του 2030, καθώς και τον επικαιροποιημένο χάρτη πορείας της για την ωρίμανση των τεχνολογιών που σχετίζονται με τις πτήσεις που πραγματοποιούνται με ενέργεια υδρογόνου.  Ειδικότερα, όπως σημειώνεται, η Airbus παρείχε περισσότερες λεπτομέρειες σχετικά με τα βασικά τεχνολογικά στοιχεία που θα μπορούσαν να επιτρέψουν την είσοδο σε υπηρεσία ενός αεροσκάφους μονού διαδρόμου νέας γενιάς, με αναμενόμενη αύξηση της αποδοτικότητας καυσίμων κατά 20-30% συγκριτικά με την τρέχουσα γενιά, καθώς και με δυνατότητα χρήσης έως και 100% βιώσιμων αεροπορικών καυσίμων (SAF). Επιπλέον, η Airbus παρουσίασε νέες σχεδιαστικές ιδέες που αποτυπώνουν τις διαφορετικές διαμορφώσεις που εξετάζονται για το μελλοντικό αεροσκάφος, αναδεικνύοντας τις διάφορες πιθανές λύσεις που διερευνώνται προκειμένου να επιτευχθεί ένα σημαντικό άλμα στην αποδοτικότητα των αεροσκαφών και να στηριχθεί ο στόχος του αεροπορικού κλάδου για μηδενικές εκπομπές άνθρακα έως το 2050. Οι τεχνολογίες περιλαμβάνουν αποδοτικότερους κινητήρες, συμπεριλαμβανομένων ανατρεπτικών σχεδίων ανοικτών ανεμιστήρων, μακριές πτυσσόμενες πτέρυγες που εξασφαλίζουν σημαντικά οφέλη στην αεροδυναμική, μπαταρίες επόμενης γενιάς που επιτρέπουν υβριδική  αρχιτεκτονική όπου η ηλεκτρική ενέργεια χρησιμοποιείται όλο και περισσότερο για την υποστήριξη προωθητικών και μη προωθητικών λειτουργιών στο αεροσκάφος, καθώς και ελαφριά υλικά και ολοκληρωμένα συστήματα για ένα διασυνδεδεμένο αεροσκάφος. Κάθε ένα από αυτά τα τεχνολογικά στοιχεία θα διαδραματίσει καθοριστικό ρόλο στην ανάπτυξη μιας νέας γενιάς εμπορικών αεροσκαφών, που θα επιφέρει σημαντικές βελτιώσεις σε όλους τους τομείς για αποδοτικότητα και παραγωγικότητα, ενώ θα συμβάλει ουσιαστικά στην απανθρακοποίηση των αεροπορικών ταξιδιών τις επόμενες δεκαετίες, σημειώνεται. Ο Bruno Fichefeux, Επικεφαλής Μελλοντικών Προγραμμάτων της Airbus, δήλωσε:
«Κάθε δευτερόλεπτο, ένα αεροσκάφος Airbus απογειώνεται – συνδέοντας ανθρώπους, επιχειρήσεις και μεταφέροντας αγαθά και επιχειρήσεις σε όλο τον κόσμο. Διαθέτουμε το πιο ανεπτυγμένο χαρτοφυλάκιο αεροσκαφών στην αγορά και το A321XLR βρίσκεται στην αιχμή της τεχνολογίας των αεροσκαφών μονού διαδρόμου σήμερα. Τώρα, αξιοποιούμε ό,τι καλύτερο έχουμε κάνει και προετοιμάζουμε το επόμενο άλμα για να καταστήσουμε τα αεροσκάφη μονού διαδρόμου ακόμα καλύτερα και να πρωτοπορήσουμε στο μέλλον της αεροπλοΐας, την κατάλληλη στιγμή». Ο Karim Mokaddem, Επικεφαλής Έρευνας & Τεχνολογίας (R&T) Σύγχρονων Αεροσκαφών της Airbus,πρόσθεσε: «Οι ομάδες της Airbus εργάζονται αδιάκοπα για τις βασικές αποφάσεις που τελικά θα καθορίσουν τις επιλογές για τον τύπο κινητήρα, τον σχεδιασμό των φτερών και τις πρόσθετες καινοτομίες, μόλις αποδειχθεί η ωριμότητά τους». ",https://www.naftemporiki.gr/wp-content/themes/naftemporiki/images/N.PNG,Η στρατηγική της εταιρείας όπως παρουσιάστηκε στο Airbus Summit 2025
https://www.naftemporiki.gr/business/1932892/aegean-8-nea-airbus-a321-neo/,Aegean: 8 νέα Airbus A321 neo,2025-03-14,13:18:58,Επιχειρήσεις,,"Η AEGEAN προσθέτει 8 επιπλέον νέα Airbus A321 neo στη συνολική παραγγελία της, φτάνοντας συνολικά τα 58.","Ο Όμιλος επέκτεινε για τρίτη φορά, την αρχική συμφωνία που έχει συνάψει με την Airbus (από το 2018 με πρώτη παράδοση το 2020) για αεροσκάφη της οικογένειας A320/321 neo. Αξίζει να σημειωθεί ότι από τα 58 συνολικά αεροσκάφη Airbus 320/321 neo που θα ενταχθούν στον στόλο της AEGEAN, τα 37 θα είναι αυτά της μεγαλύτερης έκδοσης της οικογένειας, δηλαδή Α321neo, με μάλιστα τα 4 από αυτά να είναι Airbus A321neo LR (Long Range) με σημαντικά μεγαλύτερη εμβέλεια και νέα ειδικά διαμορφωμένη καμπίνα επιβατών, για εξυπηρέτηση νέων προορισμών με διάρκεια πτήσεων έως 7,5 ωρών. Μέχρι σήμερα έχουν ήδη παραληφθεί 34 αεροσκάφη της οικογένειας Airbus 320/321 neo και με τη νέα παραγγελία θα παραληφθούν άλλα 24 αεροσκάφη. Για το 2025, η AEGEAN έχει ήδη παραλάβει ένα αεροσκάφος Α320 neo και προγραμματίζει να παραλάβει άλλα 4 νέα αεροσκάφη της οικογένειας A320 neo.  Ο Δημήτρης Γερογιάννης, Διευθύνων Σύμβουλος της AEGEAN, δήλωσε: «Η επέκταση του επενδυτικού μας πλάνου με την επιπλέον παραγγελία 8 νέων Airbus Α320 / Α321 neo αεροσκαφών είναι απαραίτητη για τους αναπτυξιακούς μας στόχους, αλλά και για την ακόμη μεγαλύτερη ανταγωνιστικότητα της λειτουργίας μας. Επίσης είναι πλέον ξεκάθαρη η επιλογή μας στη μεγαλύτερη σε χωρητικότητα αλλά και σε δυνητικό βεληνεκές πτήσεων έκδοση του A321 neo, που θα αποτελεί τα 2/3 του στόλου μας των Airbus. Ευχαριστούμε την Airbus για την εξαιρετική συνεργασία και υποσχόμαστε για άλλη μια φορά στους επιβάτες μας ότι θα κάνουμε και με τον νέο μας στόλο ό,τι καλύτερο μπορούμε, με όλη τη δημιουργικότητα και προσπάθεια της ομάδας μας για νέες υπηρεσίες, νέους προορισμούς και ακόμη καλύτερες εμπειρίες.» Ο Benoit de Saint-Exupéry, Airbus EVP Sales of the Commercial Aircraft Business, δήλωσε: «Είμαστε ενθουσιασμένοι που η AEGEAN, η μεγαλύτερη ελληνική αεροπορική εταιρεία, επέλεξε για άλλη μια φορά το αποδοτικό σε καύσιμα A321neo αεροσκάφη. Αυτή η απόφαση επιβεβαιώνει τη δέσμευση της AEGEAN στην επιχειρησιακή αριστεία και τη βελτίωση της εμπειρίας των επιβατών. Εκτιμούμε τη συνεργασία μας με την AEGEAN και ανυπομονούμε να συνεχίσουμε την εταιρική μας σχέση, υποστηρίζοντας τα αναπτυξιακά της σχέδια στην Ευρώπη και πέρα από αυτήν». ",https://www.naftemporiki.gr/wp-content/themes/naftemporiki/images/N.PNG,Επέκταση της συμφωνίας με την Airbus
https://www.naftemporiki.gr/society/1932536/thriler-me-nekro-andra-se-diamerisma-airbnb-me-koykoyla-sto-kefali-kai-demenos-cheiropodara/,Θρίλερ με νεκρό άνδρα σε διαμέρισμα Airbnb – Με κουκούλα στο κεφάλι και δεμένος χειροπόδαρα,2025-03-13,16:40:47,Κοινωνία,,"Μπροστά σε μία μακάβρια σκηνή βρέθηκε ο 52χρονος ιδιοκτήτης διαμερίσματος Airbnb, στην οδό Κολοκυνθούς, στην Ομόνοια, όταν μπήκε στο διαμέρισμα για να καθαρίσει.","Πάνω στο κρεβάτι εντόπισε νεκρό τον ενοικιαστή, που φορούσε μπουρνούζι, είχε σακούλα στο κεφάλι, και ήταν δεμένος χειροπόδαρα. Σύμφωνα με κάποιες πληροφορίες, το κρεβάτι στο διαμέρισμα ήταν στρωμένο και τακτοποιημένο. Όπως είπε ο ιδιοκτήτης, ο ξάδελφος του χτυπούσε το κουδούνι αλλά δεν άνοιγε κανείς. Σύμφωνα με τα στοιχεία που έχουν δηλωθεί, πρόκειται για 30χρονο με τα στοιχεία Τζέιμς Λούις, και επρόκειτο να αποχωρήσει σήμερα στη μία το μεσημέρι. Η αστυνομία έχει αποκλείσει το σημείο και διεξάγει έρευνα, ενώ σύμφωνα με πληροφορίες έχει διαπιστωθεί ότι υπάρχει υλικό από κάμερες. Στην πολυκατοικία υπάρχουν πολλά διαμερίσματα τα οποία ενοικιάζονται με βραχυχρόνια μίσθωση. ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/finance/world/1913783/o-ceo-toy-airbnb-thelei-na-kanei-tin-efarmogi-tin-taxidiotiki-amazon/,Ο CEO του Airbnb θέλει να κάνει την εφαρμογή την «ταξιδιωτική Amazon»,2025-02-14,12:09:34,Οικονομία & Αγορές                \Διεθνή,,"Το όραμά του για την Airbnb αποκάλυψε ο διευθύνων σύμβουλος της πλατφόρμας Μπράιαν Τσέσκι, λέγοντας χαρακτηριστικά ότι επιθυμεί να την κάνει την ταξιδιωτική Amazon. Ένα ενιαίο κατάστημα δηλαδή που θα αφορά οτιδήποτε σχετίζεται με τα ταξίδια.","Μιλώντας την Πέμπτη, κατά την ανακοίνωση των αποτελεσμάτων της εταιρείας, οι επικεφαλής της Airbnb δήλωσαν ότι η εταιρεία σχεδιάζει να επενδύσει 200 ​​έως 250 εκατ. δολάρια για την έναρξη νέων επιχειρήσεων και υπηρεσιών στην εφαρμογή, από τον Μάιο. Ο Τσέσκι είπε ότι η πλατφόρμα θα «επεκταθεί πέρα ​​από τις βραχυχρόνιες μισθώσεις ακινήτων».  «Θέλουμε η εφαρμογή Airbnb να γίνει κάτι παρόμοιο με την Amazon, να είναι ένα μέρος στο οποίο επισκέπτεστε για όλες τις ανάγκες ταξιδιού και διαβίωσης», είπε χαρακτηριστικά. «Το μέρος διαμονής είναι πραγματικά ένα πολύ μικρό μέρος της συνολικής (ταξιδιωτικής) εμπειρίας». Παρομοίασε το νέο εγχείρημα της Airbnb με την Amazon, λέγοντας ότι ο κολοσσός του ηλεκτρονικού εμπορίου ξεκίνησε με βιβλία, επεκτάθηκε στην «πλησιέστερη γειτονιά», που ήταν τα DVD και τα CD, και «πολύ σύντομα έκαναν πράγματα πολύ άσχετα από τα media και τα βιβλία». Ο Τσέσκι πρόσθεσε ότι ένας από τους στόχους της εταιρείας είναι να ενισχυθεί η συχνότητα χρήσης της εφαρμογής από τους χρήστες. «Δεν έχουμε μια πολύ συχνά χρησιμοποιούμενη εφαρμογή. Οι άνθρωποι συνήθως τη χρησιμοποιούν μία ή δύο φορές το χρόνο αλλά θα ήθελα να μια μέρα να τη χρησιμοποιούν μία ή δύο φορές την εβδομάδα», αποκάλυψε. Η εταιρεία σημείωσε έσοδα ύψους 2,48 δισ. δολαρίων το τέταρτο τρίμηνο του 2024, αυξημένα κατά 12% από την ίδια περίοδο του 2023. Τα ετήσια έσοδά της το 2024 ανήλθαν στα 11,10 δισ.  δολάρια, αυξημένα κατά 12% από το 2023. ",https://www.naftemporiki.gr/wp-content/themes/naftemporiki/images/N.PNG,Η εταιρεία επενδύει 200 έως 250 εκατ. δολάρια για να «τρέξει» νέες υπηρεσίες στην εφαρμογή τον Μάιο
https://www.naftemporiki.gr/finance/world/1913658/nyt-sto-doge-toy-elon-mask-o-synidrytis-tis-airbnb/,NYT: Στο DOGE του Έλον Μασκ ο συνιδρυτής της Airbnb,2025-02-14,10:32:49,Οικονομία & Αγορές                \Διεθνή,,"Ένας από τους πιο στενούς φίλους του Έλον Μασκ, ο δισεκατομμυριούχος και συνιδρυτής της Airbnb, Τζο Γκέμπια εντάσσεται στο Τμήμα Κυβερνητικής Αποτελεσματικότητας (DOGE) στην κυβέρνηση του Αμερικανού προέδρου Ντόναλντ Τραμπ, σύμφωνα με σημερινό δημοσίευμα των New York Times, οι οποίοι επικαλούνται πρόσωπο που γνωρίζει το θέμα.","Ο Μασκ έχει επιλεγεί από τον Τραμπ για να ηγηθεί των ομοσπονδιακών προσπαθειών περικοπής δαπανών. Ο Γκέμπια είναι επίσης μέλος του διοικητικού συμβουλίου της Tesla του Μασκ, και ζει στο Όστιν, όπου ο διευθύνων σύμβουλος της Tesla, διατηρεί ένα μεγάλο συγκρότημα. Ο Γκέμπια, σχεδιάζει να αρχίσει σύντομα δουλειά στο εν λόγω υπουργείο, πρόσθεσε η εφημερίδα, η οποία όμως δεν λέει ποιο ρόλο πρόκειται να έχει στην ομάδα του Μασκ ή πόσο επίσημος θα είναι ο ρόλος του. Ο Γκέμπια ήταν μέχρι πρόσφατα δωρητής των Δημοκρατικών, ξοδεύοντας πάνω από 200.000 δολάρια για να ενισχύσει τη Χίλαρι Κλίντον και τον Τζο Μπάιντεν στις εκλογές του 2016 και του 2020 και 20.000 δολάρια για να υποστηρίξει την επανεκλογή του Μπάιντεν το 2023. Σε ανάρτησή του στο X την προηγουμένη της ορκωμοσίας του προέδρου Ντόναλντ Τραμπ, ο Γκέμπια είχε δηλώσει πως ψήφισε τους Ρεπουμπλικανούς, σηματοδοτώντας την πολιτική μεταστροφή του από το Δημοκρατικό Κόμμα. Η πολιτική του στροφή προς τους Ρεπουμπλικάνους οφείλεται, όπως έχει πει, σε μεγάλο βαθμό στον Ρόμπερτ Κένεντι Τζούνιορ, τον οποίο θεωρεί πολιτικό σύμμαχο. Παρευρέθηκε μάλιστα στην ακρόασή του για να οριστεί υπουργός Υγείας τον περασμένο μήνα, γράφοντας στο X εκείνο το πρωί ότι ήταν μια «μεγάλη μέρα για το μέλλον της υγείας στην Αμερική». Ο Τραμπ έχει «αγκαλιάσει» στελέχη και δωρητές από τον κλάδο της τεχνολογίας και πολλοί στη Silicon Valley έχουν συσπειρωθεί γύρω του από όταν κέρδισε την προεδρία των ΗΠΑ. Πάντως δεν έχει υπάρχει επίσημο σχόλιο από τον Λευκό Οίκο. ",https://www.naftemporiki.gr/wp-content/themes/naftemporiki/images/N.PNG,Ο λόγος για τον Τζο Γκέμπια- Είναι επίσης μέλος του διοικητικού συμβουλίου της Tesla του Μασκ
https://www.naftemporiki.gr/finance/world/1904942/to-kineziko-aeroskafos-poy-amfisvitei-tin-airbus-kai-tin-boeing/,"Το κινεζικό αεροσκάφος, που «αμφισβητεί» την Airbus και την Boeing",2025-02-05,17:37:31,Οικονομία & Αγορές                \Διεθνή,"Μιχάλης Ψύλος                                            •

[email protected]","Ένα κινεζικό επιβατικό αεροσκάφος, που θα μπορούσε κάλλιστα να προέρχεται από τα εργοστάσια της Airbus ή της Boeing. Είναι το «C919» της Commercial Aircraft Corporation of China (COMAC).","Τουλάχιστον εξωτερικά, η ομοιότητα tpy είναι εντυπωσιακή με τα αεροσκάφη των δύο κολοσσών της αεροναυπηγικής. Το «C919» είναι, όμως, το πρώτο εμπορικό αεροσκάφος που κατασκευάζεται  εξ ολοκλήρου στην Κίνα. Eχει χωρητικότητα 158-192 θέσεων και είναι σε λειτουργία από το 2023. Ορισμένες από τις μεγάλες αεροπορικές εταιρείες της Κίνας, η China Eastern Airlines, η Air China και η China Southern Airlines, εκμεταλλεύονται ήδη το ναυαρχίδα αεροσκαφών της Comac, το C919, σε εσωτερικά δρομολόγια. Ωστόσο, ενώ χρησιμοποιείται ήδη σε πολλά δρομολόγια, το αεροσκάφος αναμένει ορισμένες πιστοποιήσεις που θα του επιτρέψουν να πετάξει διεθνώς. Η Comac αναπτύσσει επίσης το C929, το οποίο θα είναι το πρώτο αεροσκάφος ευρείας ατράκτου της εταιρείας. Η κινεζική κυβέρνηση έχει επενδύσει πολλά στην Comac, σε μια προσπάθεια να αυξήσει το μέγεθος της εγχώριας αγοράς αερομεταφορών και να εδραιώσει τη θέση της στη διεθνή αγορά.  Στόχος του Πεκίνου είναι να γίνει λιγότερο εξαρτημένο από ξένους κατασκευαστές αεροσκαφών. Αυτό είναι σύμφωνο με τα σχέδια της Κίνας να προωθήσει την τεχνολογική της ισχύ τα επόμενα χρόνια. Η Comac αποκάλυψε ότι σκοπεύει να ξεκινήσει την επέκτασή της στη Νοτιοανατολική Ασία ήδη από το 2026, προτού στοχεύσει τις δυτικές αγορές. Αυτή τη στιγμή, ωστόσο, η εταιρεία εξακολουθεί να επικεντρώνεται στη δημιουργία μιας σημαντικής βάσης στην εγχώρια αγορά. Μακροπρόθεσμα, η COMAC έχει βάλει στόχο να κερδίσει και στο «γήπεδό» τους, τους δύο καθιερωμένους κατασκευαστές  αεροσκαφών σε Ευρώπη και ΗΠΑ, που θα κυριαρχούν βέβαια σε πολλές χώρες της Ασίας-Ειρηνικού για τα επόμενα χρόνια. Η κινεζική εταιρεία εντείνει την παραγωγή του C919 και βάζει πλώρη προς την Ευρώπη. «Airbus και  Boeing δεν κινδυνεύουν προς το παρόν -αλλά αυτό θα μπορούσε να αλλάξει νωρίτερα από το αναμενόμενο, εκτιμούν οι ειδικοί. Η Ryanair όμως, γνωστή για τις τρελές ιδέες, αποφάσισε να συνεργαστεί με την κινεζική COMAC για να αλλάξει τον σχεδιασμό των αεροσκαφών της, όπως αποκάλυψε ο Χάουαρντ Μίλαρ, αντιπρόεδρος  της ιρλανδικής αεροπορικής εταιρείας. Μιλώντας στην βρετανική εφημερίδα Guardian, ο Μίλαρ τόνισε ότι η Ryanair συνεργάζεται με την COMAC για να δημιουργήσουν ένα νέο αεροσκάφος με μεγαλύτερη πόρτα εισόδου, για να επιταχυνθεί η διαδικασία επιβίβασης. «Θέλουμε δύο επιβάτες να μπορούν να περνούν ταυτόχρονα, από την είσοδο του αεροσκάφους», λέει ο Μίλαρ. Η ιδέα πίσω από αυτό είναι ξεκάθαρη: η Ryanair θα μπορούσε να μειώσει το χρόνο που τα αεροσκάφη βρίσκονται στο έδαφος -ένας κρίσιμος παράγοντας για μια αεροπορική εταιρεία χαμηλού κόστους. «Θέλουμε ένα αεροσκάφος που να ταιριάζει στο επιχειρηματικό μας μοντέλο», εξηγεί ο Μίλαρ. Η συνεργασία με την κινεζική κρατική εταιρεία πηγαίνει πολύ καλά. «Η Boeing και η Airbus θα σε κοιτούσαν σαν να είχες δύο κεφάλια αν ζητούσες μια μεγαλύτερη πόρτα», είπε ο Μίλαρ στον Guardian. Σύμφωνα με τους Financial Times, η Κίνα έχει ξεκινήσει μια πορεία επέκτασης με στόχο την ταχεία αύξηση του μεριδίου της στην αγορά επιβατικών αεροσκαφών, μέσω της Comac. Η κινεζική κρατική εταιρεία θέλει να ανταγωνιστεί την Airbus και την Boeing με τα αεροσκάφη μικρών και μεσαίων αποστάσεων. «Εάν το πετύχει, η Comac θα μπορούσε να αποτελέσει σημαντικό ανταγωνιστή στις παραδοσιακές εταιρείες κατασκευής αεροσκαφών όπως η Airbus και η Boeing», γράφει η βρετανική εφημερίδα. Η Airbus και η Boeing κυριαρχούν στην παγκόσμια αγορά εμπορικών επιβατικών αεροσκαφών. Μαζί, οι δύο «γίγαντες» παράγουν όλα τα επιβατικά αεροσκάφη ευρείας ατράκτου του κόσμου και έχουν προμηθεύσει το 93% των αεροσκαφών μονού διαδρόμου στον κόσμο τα τελευταία πέντε χρόνια. Προς το παρόν πάντως, η Comac κατασκευάζει  ένα αεροσκάφος C919 το μήνα. Η Boeing, από την άλλη πλευρά, παράγει επί του παρόντος 38 αεροσκάφη 737 MAX τον μήνα και σχεδιάζει να τριπλασιάσει αυτόν τον αριθμό έως το 2027. Η Airbus ανακοίνωσε επίσης ότι αναμένει η παραγωγή A320 να φτάσει περίπου τις 75 μονάδες το μήνα ως το 2027. Επομένως, μπορεί να χρειαστεί πολύς χρόνος από την Comac για να ανταποκριθεί σε αυτά τα επίπεδα παραγωγής. Ωστόσο, τα πρόσφατα δυστυχήματα της Boeing, καθώς και μια σειρά από προβλήματα παραγωγής και καθυστερημένες παραδόσεις, έπληξαν το κλίμα των επενδυτών και των καταναλωτών, προκαλώντας επίσης σοβαρό πλήγμα στην αξία της εταιρείας. Ομοίως, η Airbus αντιμετωπίζει επίσης μια σειρά προβλημάτων στην αλυσίδα παραγωγής και εφοδιασμού, τα οποία οδήγησαν σε καθυστερήσεις ή ακόμη και σε ακυρώσεις παραδόσεων σε αρκετές περιπτώσεις, καθώς και σε γενική επιβράδυνση της παραγωγής. ",https://www.naftemporiki.gr/wp-content/themes/naftemporiki/images/N.PNG,Στόχος του Πεκίνου είναι να γίνει λιγότερο εξαρτημένο από ξένους κατασκευαστές αεροσκαφών
https://www.naftemporiki.gr/english/1876734/new-tourism-bill-in-parliament-what-does-it-provide-for-airbnb/,New tourism bill in Parliament – ​​What does it provide for Airbnb?,2025-01-09,08:15:50,English,,The new bill of the Tourism Ministry has been submitted to Parliament for discussion and approval.,"It is a continuation of the previous legislative initiatives of the ministry (Law 5061/2023 and Law 5121/24) and is part of the overall strategy for the qualitative development of Greek tourism, in terms of sustainability. The most basic regulations of the bill are: Short-term rental of real estate: For the first time, a framework for the operation of real estate that is rented for a short period of time with hygiene and safety standards is established. In addition, the possibility of controlling these properties by the Tourism Ministry, in collaboration with the Independent Authority of Public Revenue, is provided for. Environmental classification of hotel accommodation: A pioneering and innovative, at a global level, accommodation classification system is being established, based on the principle of sustainability, taking into account their environmental and social footprint. The system is based on a framework developed by the Hellenic Chamber of Hotels together with the Technical Chamber of Greece. These provisions are guided by the principles of sustainability, with the aim of developing tourism business activities in a sustainable manner. Staff accommodation: The possibility of utilizing the staff room facilities for the accommodation of the personnel of the broader public sector (such as, for example, doctors and nurses of the National Health System, Health Centers, teachers and professors, seasonal firefighters, etc.). Arrangements for ski resorts: The possibility of enriching these special tourist infrastructures with entertainment services and activities in the mountainous areas of the country throughout the year is provided. Swimming pools: The proposed regulations allow for the execution of any necessary project for the pumping of seawater in order to use it in a swimming pool of a main or non-main tourist accommodation. This specific regulation is introduced in order to protect limited water resources, especially in areas with water shortages, ensure the more rational management of water reserves and the existence of an uninterrupted source of water, especially during periods of high tourist demand. Accessibility in tourist ports: The process of implementing accessibility projects in tourist ports is simplified. This regulation is part of the national strategy “a Greece with everyone for everyone” to ensure unhindered access for people with disabilities. Car rental offices: The procedure for establishing and operating car rental offices, motorcycle rental businesses, three-wheeled and four-wheeled vehicles over fifty (50) cubic centimeters and freight brokerage offices is simplified. This specific legislative intervention promotes the free and unhindered development of business activity, free from bureaucratic constraints and delays. According to the ministry, the new legislative regulations respond to modern challenges and ensure the competitiveness and resilience of Greek tourism while aiming to enhance visitor numbers, with respect for the environment, local communities and people. ",https://www.naftemporiki.gr/wp-content/themes/naftemporiki/images/N.PNG,"For the first time, a framework for the operation of real estate that is rented for a short period of time with hygiene and safety standards is established"
https://www.naftemporiki.gr/finance/economy/1876218/toyrismos-sti-voyli-to-neo-nomoschedio-ti-provlepei/,Τουρισμός: Στη Βουλή το νέο νομοσχέδιο – Τι προβλέπει για τα Airbnb,2025-01-08,16:39:28,Οικονομία & Αγορές                \Οικονομία,,Κατατέθηκε στη Βουλή προς συζήτηση και ψήφιση το νέο νομοσχέδιο του υπουργείου Τουρισμού.,"Αποτελεί συνέχεια των προηγούμενων νομοθετικών πρωτοβουλιών του υπουργείου (ν. 5061/2023 και ν. 5121/24) και εντάσσεται στο πλαίσιο της συνολικής στρατηγικής για ποιοτική ανάπτυξη του ελληνικού τουρισμού, με όρους βιωσιμότητας. Οι βασικότερες ρυθμίσεις του νομοσχεδίου είναι: Βραχυχρόνια μίσθωση ακινήτων: Θεσπίζεται για πρώτη φορά πλαίσιο λειτουργίας των ακινήτων που μισθώνονται βραχυχρόνια με προδιαγραφές υγιεινής και ασφάλειας. Προβλέπεται, επιπλέον, η δυνατότητα ελέγχου των ακινήτων αυτών από τις υπηρεσίες του υπουργείου Τουρισμού, σε συνεργασία με την Ανεξάρτητη Αρχή Δημοσίων Εσόδων. Περιβαλλοντική κατάταξη ξενοδοχειακών καταλυμάτων: Θεσμοθετείται ένα πρωτοπόρο και καινοτόμο, σε παγκόσμιο επίπεδο, σύστημα κατάταξης των καταλυμάτων, με βάση την αρχή της βιωσιμότητας, λαμβάνοντας υπόψη το περιβαλλοντικό και κοινωνικό τους αποτύπωμα. Το σύστημα στηρίζεται σε πλαίσιο που επεξεργάστηκαν το Ξενοδοχειακό Επιμελητήριο Ελλάδος μαζί με το Τεχνικό Επιμελητήριο Ελλάδος. Οι εν λόγω διατάξεις έχουν ως γνώμονα τις αρχές της αειφορίας, με σκοπό η ανάπτυξη της τουριστικής επιχειρηματικής δραστηριότητας να πραγματοποιείται με όρους βιωσιμότητας. Στέγαση προσωπικού: Δίνεται η δυνατότητα αξιοποίησης των εγκαταστάσεων δωματίων προσωπικού των ξενοδοχειακών καταλυμάτων (που θεσμοθετήθηκαν για πρώτη φορά με το άρθρο 66 του ν. 5121/2024) ώστε να διατίθενται προς μίσθωση από προσωπικό του ευρύτερου δημοσίου τομέα (όπως ενδεικτικά ιατρών και νοσηλευτών του ΕΣΥ, Κέντρων Υγείας, δασκάλων και καθηγητών, πυροσβεστών εποχικής απασχόλησης κ.λπ.). Ρυθμίσεις για τα χιονοδρομικά κέντρα: Παρέχεται η δυνατότητα εμπλουτισμού των ειδικών αυτών τουριστικών υποδομών, με υπηρεσίες ψυχαγωγίας και δραστηριότητες στις ορεινές περιοχές της χώρας καθ’ όλη την διάρκεια του χρόνου. Κολυμβητικές δεξαμενές: Με τις προτεινόμενες ρυθμίσεις δίνεται η δυνατότητα εκτέλεσης κάθε αναγκαίου έργου για την άντληση και απάντληση θαλασσίου ύδατος προκειμένου να χρησιμοποιηθεί σε κολυμβητική δεξαμενή (πισίνα) κύριου ή μη κύριου τουριστικού καταλύματος. Η συγκεκριμένη ρύθμιση εισάγεται στο πλαίσιο της ανάγκης προστασίας των περιορισμένων υδάτινων πόρων, ειδικά σε περιοχές με λειψυδρία, την ορθολογικότερη διαχείριση των αποθεμάτων νερού και τη διασφάλιση της ύπαρξης αδιάλειπτης πηγής νερού, ιδίως, κατά τις περιόδους υψηλής τουριστικής ζήτησης. Προσβασιμότητα σε τουριστικούς λιμένες: Απλοποιείται η διαδικασία υλοποίησης έργων προσβασιμότητας στους τουριστικούς λιμένες. Η ρύθμιση αυτή εντάσσεται στο πλαίσιο της εθνικής στρατηγικής “μια Ελλάδα με όλους για όλους” για τη διασφάλιση της ανεμπόδιστης πρόσβασης των ΑμεΑ. Γραφεία ενοικιάσεως αυτοκινήτων: Απλοποιείται η διαδικασία ίδρυσης και λειτουργίας των γραφείων ενοικιάσεως αυτοκινήτων, επιχειρήσεων εκμίσθωσης μοτοσικλετών, τρίτροχων και τετράτροχων οχημάτων άνω των πενήντα (50) κυβικών εκατοστών και ναυλομεσιτικών γραφείων, τα οποία, πλέον, υπάγονται, στο καθεστώς της γνωστοποίησης. Η συγκεκριμένη νομοθετική παρέμβαση προωθεί την ελεύθερη και απρόσκοπτη ανάπτυξη της επιχειρηματικής δραστηριότητας, απαλλαγμένη από γραφειοκρατικές αγκυλώσεις και καθυστερήσεις. Σύμφωνα με το υπουργείο, οι νέες νομοθετικές ρυθμίσεις απαντούν στις σύγχρονες προκλήσεις και διασφαλίζουν την ανταγωνιστικότητα και την ανθεκτικότητα του ελληνικού Τουρισμού, και στοχεύουν στην ενίσχυση της επισκεψιμότητας στον χώρο και χρόνο, με σεβασμό στο περιβάλλον, τις τοπικές κοινωνίες και τον άνθρωπο. ",https://www.naftemporiki.gr/wp-content/themes/naftemporiki/images/N.PNG,Οι 7 βασικές ρυθμίσεις
https://www.naftemporiki.gr/society/1869471/glyfada-anazitoyntai-3-toyrkoi-gia-to-pistoli-poy-vrethike-se-diamerisma-airbnb/,Γλυφάδα: Αναζητούνται 3 Τούρκοι για το πιστόλι που βρέθηκε σε διαμέρισμα Airbnb,2024-12-30,17:12:50,Κοινωνία,,"Τρία άτομα, Τούρκοι υπήκοοι, αναζητούνται από τις αρχές, για την υπόθεση του πιστολιού το οποίο εντοπίστηκε σε διαμέρισμα που νοικιάζεται μέσω Airbnb στη Γλυφάδα.","Το πιστόλι βρέθηκε από ενοικιαστή, ο οποίος μπήκε στο διαμέρισμα το περασμένο Σάββατο. Αφού είδε το όπλο, ειδοποίησε τον ιδιοκτήτη και αυτός με την σειρά του την Αστυνομία. Σύμφωνα με το Αθηναϊκό – Μακεδονικό Πρακτορείο Ειδήσεων, τόσο ο ιδιοκτήτης όσο και η διαχειρίστρια της πολυκατοικίας, δήλωσαν ότι μέχρι τις 16 Δεκεμβρίου διέμεναν στο διαμέρισμα τρεις Τούρκοι υπήκοοι, οι οποίοι μίσθωναν το διαμέρισμα από τις 9 Δεκεμβρίου, την ημέρα δηλαδή που σημειώθηκε η αιματηρή επίθεση με πυροβολισμούς σε κοντινό σημείο στη Γλυφάδα. Κατά την επίθεση, η οποία αποδόθηκε σε ξεκαθάρισμα μεταξύ ομάδων της τούρκικης μαφίας, σκοτώθηκαν δύο Τούρκοι υπήκοοι και τραυματίστηκε ένας ακόμη. Ωστόσο, μέχρι στιγμής δεν προκύπτουν στοιχεία για διασύνδεση των συγκεκριμένων ενοικιαστών του διαμερίσματος με την αιματηρή επίθεση στη Γλυφάδα, καθώς οι δράστες του μακελειού έχουν αναγνωριστεί. Οι αστυνομικές αρχές διενεργούν έρευνα για την ταυτοποίηση και τον εντοπισμό των τριών διαμενόντων στο διαμέρισμα, προκειμένου να εξεταστούν για το όπλο. Το πιστόλι με μία γεμιστήρα και 16 φυσίγγια, που κατασχέθηκε από τους αστυνομικούς, εστάλη στην Διεύθυνση Εγκληματολογικών Ερευνών, όπου εξετάζεται, προκειμένου να διαπιστωθεί αν έχει χρησιμοποιηθεί σε κάποια εγκληματική ενέργεια. Υπενθυμίζεται ότι μετά την αιματηρή επίθεση στη Γλυφάδα είχαν συλληφθεί δύο Τούρκοι υπήκοοι, οι οποίοι ήδη προφυλακίστηκαν, ενώ έχουν συλληφθεί ακόμα μέχρι στιγμής άλλοι 12 από την ΔΑΟΕ (το «ελληνικό FBI»), σε δύο επιχειρήσεις που έγιναν σε Αθήνα και Θεσσαλονίκη. Με πληροφορίες από ΑΠΕ-ΜΠΕ ",https://www.naftemporiki.gr/wp-content/themes/naftemporiki/images/N.PNG,Μέχρι στιγμής δεν προκύπτουν στοιχεία για διασύνδεση των ενοικιαστών του διαμερίσματος με την αιματηρή επίθεση στη Γλυφάδα
https://www.naftemporiki.gr/society/1859630/airbnb-i-proti-apergia-pagkosmios-apo-ton-panellinio-syllogo-diacheiriston-akiniton/,Airbnb: Η πρώτη απεργία παγκοσμίως από τον Πανελλήνιο Σύλλογο Διαχειριστών Ακινήτων,2024-12-17,23:54:41,Κοινωνία,,Στην «υπερφορολόγηση και τα εξοντωτικά πρόστιμα» αντιτίθεται ο Πανελλήνιος Σύλλογος Διαχειριστών Ακινήτων με ανακοίνωσή του.,"Χαρακτηριστικά αναφέρει: «Η κυβέρνηση, υποκύπτοντας για ακόμα μια φορά στην πίεση των ξενοδόχων, δείχνει το αντιλαϊκό της πρόσωπο και με δήθεν πρόσχημα την στεγαστική κρίση, νομοθετεί για 3η συνεχόμενη φορά μέσα σε ένα έτος, με υπέρογκη φορολογία, εξαντλητικά πρόστιμα και αμφιβόλου νομιμότητας προδιαγραφές στα ακίνητα της βραχυχρόνιας μίσθωσης, με σκοπό την εξαφάνιση ενός ολόκληρου κλάδου που συμβάλλει δυναμικά στην αλματώδη αύξηση του τουρισμού και στην οικονομική ευημερία στις περιοχές που αναπτύσσεται, φέρνοντας συνάμα συνεχώς αυξανόμενα έσοδα στα ταμεία του κράτους». «Η βραχυχρόνια μίσθωση βοήθησε ιδιοκτήτες ακινήτων να αξιοποιήσουν την ιδιοκτησία τους και να έχουν ένα καλό εισόδημα δίχως φθορές στην περιουσία τους. Έτσι αναπτύχθηκε η δραστηριότητα αυτή και έφτασε σήμερα να φέρνει στην Ελλάδα το 60% των επισκεπτών της. Αυτό όμως δεν επηρέασε καθόλου τον ξενοδοχειακό κλάδο που λειτουργεί με 90-95% πληρότητα και συνάμα αύξηση των τιμών που σε πολλές περιπτώσεις φτάνει τα 200-250 ευρώ για ένα δωμάτιο. Είδαν όμως έναν γίγαντα να μεγαλώνει δίπλα τους και να παίρνει τα ηνία του τουρισμού στην χώρα μας στερώντας τους την ηγεμονία που είχαν για δεκαετίες. Πιέζουν λοιπόν με κάθε τρόπο την κυβέρνηση να καταπολεμήσει την βραχυχρόνια μίσθωση για να έχουν τον απόλυτο έλεγχο στο τουριστικό προϊόν της χώρας. Και η κυβέρνηση τι κάνει? Που είναι το φιλολαϊκό της πρόσωπο που διατυμπανίζει ότι έχει? Ότι δεν είναι κυβέρνηση των συμφερόντων αλλά του απλού λαού? Απλά καταρρέει κάτω από την πίεση του ισχυρότερου λόμπι στην Ελλάδα και βοηθάει τους ξενοδόχους να ξαναπάρουν τα ηνία και να δείξουν ότι αυτοί είναι οι ισχυροί του τουρισμού», επισημαίνεται. Συγκεκριμένα για το νομοσχέδιο του υπουργείου Τουρισμού, ο ΠΑΣΥΔΑ υπογραμμίζει ότι «εισάγει προδιαγραφές στα ακίνητα βραχυχρόνιας μίσθωσης απλά και μόνο για να μπορέσει να έχει τον έλεγχό τους το υπουργείο Τουρισμού που ελέγχεται εξ’ ολοκλήρου από τους ξενοδόχους. Μα τα ακίνητα της βραχυχρόνιας δεν είναι ακίνητα αστικής μίσθωσης? Αν θα έπρεπε υποχρεωτικά να έχουν αυτές τις προδιαγραφές για τους επισκέπτες δεν θα έπρεπε να τις έχουν και για τους ενοικιαστές μακροχρόνιας μίσθωσης? Αυτοί είναι πολίτες δεύτερης κατηγορίας? Όταν ένα ακίνητο σε άθλια κατάσταση ενοικιάζεται σε κάποια οικογένεια μακροχρόνια είναι εντάξει αλλά δεν είναι για την βραχυχρόνια?». «Είναι καιρός να οργανωθούμε και να δείξουμε στους κυβερνώντες ότι εμείς είμαστε περισσότεροι από τους ξενοδόχους, πληρώνουμε πολύ περισσότερους φόρους από αυτούς, τα εισοδήματά μας γυρνάνε στην Ελληνική κοινωνία και δεν φεύγουν στο εξωτερικό όπως των αλυσίδων των ξενοδοχείων», τονίζεται στην ανακοίνωση του Πανελλήνιου Συλλόγου. Και καταλήγει λέγοντας: «Ετοιμαζόμαστε λοιπόν σαν σύλλογος να αντιδράσουμε δυναμικά και με πολλούς τρόπους για να διασφαλίσουμε κι εμείς τα συμφέροντά μας και να καταλάβουν όλοι ότι αυτό το νομοσχέδιο δεν θα περάσει! Θα ξεκινήσουμε λοιπόν με μια μεγάλης κλίμακας καμπάνια ενημέρωσης σε όλα τα ΜΜΕ (Ελλάδας και εξωτερικού) και στα διαθέσιμα κανάλια κοινωνικής δικτύωσης με μια πρώτη αντίδραση το κλείσιμο του ημερολογίου μας τον μήνα Φεβρουάριο του 2025 και εάν ψηφιστεί το νομοσχέδιο θα κλείσουμε και τον Αύγουστο του 2025. Αυτό θα δώσει ένα μήνυμα παγκοσμίως για την αντίδρασή μας στον ανελέητο πόλεμο που έχει κηρύξει η κυβέρνηση στην βραχυχρόνια μίσθωση. Και μάλιστα σε μια χώρα που ζει αποκλειστικά από τον τουρισμό». ",https://www.naftemporiki.gr/wp-content/themes/naftemporiki/images/N.PNG,«Η βραχυχρόνια μίσθωση βοήθησε ιδιοκτήτες ακινήτων να αξιοποιήσουν την ιδιοκτησία τους και να έχουν ένα καλό εισόδημα δίχως φθορές στην περιουσία τους»
https://www.naftemporiki.gr/finance/world/1831626/i-airbnb-kalei-ti-varkeloni-na-epanexetasei-ta-metra-gia-tis-vrachychronies-misthoseis/,Η Airbnb καλεί τη Βαρκελώνη να επανεξετάσει τα μέτρα για τις βραχυχρόνιες μισθώσεις,2024-11-19,01:43:17,Οικονομία & Αγορές                \Διεθνή,,"Η παγκόσμια εταιρεία ενοικίασης εξοχικών κατοικιών Airbnb καλεί τον δήμαρχο της Βαρκελώνης να επανεξετάσει τα μέτρα καταστολής των βραχυχρόνιων ενοικιάσεων, υποστηρίζοντας ότι ωφελεί μόνο τον ξενοδοχειακό τομέα, ενώ δεν αντιμετωπίζει τον υπερτουρισμό και την στεγαστική κρίση.","«Ο μόνος νικητής από τον πόλεμο της Βαρκελώνης για τις βραχυπρόθεσμες ενοικιάσεις είναι η ξενοδοχειακή βιομηχανία», έγραψε η επικεφαλής Πολιτικής της Airbnb για την Ισπανία και την Πορτογαλία, Σάρα Ροντρίγκες, σε επιστολή της προς τον δήμαρχο Ζάουμε Κολμπόνι που εστάλη το Σαββατοκύριακο, όπως αναφέρει το Reuters. Το δημαρχείο της Βαρκελώνης δεν απάντησε αμέσως σε αίτημα για σχολιασμό. Τον Ιούνιο, ο Κολμπόνι ανακοίνωσε ένα σχέδιο για το κλείσιμο όλων των βραχυπρόθεσμων μισθώσεων έως το 2028 για να περιορίσει τα ραγδαία αυξανόμενα ενοίκια για τους κατοίκους. Το μέτρο προσβάλλεται στα δικαστήρια. Η Airbnb υποστήριξε στην επιστολή της ότι κανένα από τα προηγούμενα μέτρα της Βαρκελώνης που είχαν επιβάλει αυστηρούς περιορισμούς στις νέες άδειες τουριστικών καταλυμάτων στο κέντρο της πόλης από το 2014, δεν αποδείχθηκαν αποτελεσματικά. «Μια δεκαετία αργότερα, τα επίσημα στοιχεία δείχνουν ότι ενώ ο αριθμός των βραχυπρόθεσμων ενοικιάσεων έχει μειωθεί, οι προκλήσεις που σχετίζονται με τη στέγαση και τον υπερτουρισμό είναι χειρότερες από ποτέ», ανέφερε. Ανέφερε επίσημα στοιχεία που δείχνουν ότι τα μακροπρόθεσμα ενοίκια έχουν αυξηθεί περισσότερο από 70% και η μέση τιμή ενός δωματίου ξενοδοχείου έχει αυξηθεί περισσότερο από 60%, παρόλο που ο αριθμός των κατοικιών βραχυχρόνιας ενοικίασης μειώθηκε στο μισό σε 8.842 πέρυσι από τα επίπεδα του 2020. Εν τω μεταξύ, υποστήριξε ότι η Ισπανία έχει κατασκευάσει λιγότερα σπίτια την περασμένη δεκαετία από οποιαδήποτε άλλη στιγμή από το 1970 παρά την απότομη αύξηση της ζήτησης, επισημαίνοντας επίσης τα επίσημα στοιχεία που δείχνουν ότι οι κενές κατοικίες ξεπέρασαν αριθμητικά τις βραχυχρόνιες ενοικιάσεις οκτώ προς ένα στη Βαρκελώνη. «Οι πολιτικές που αντιμετωπίζουν αυτό το ζήτημα (κενές κατοικίες) είναι πιο πιθανό να ενισχύσουν την προσφορά προσιτών κατοικιών, παρά να περιορίσουν την Airbnb», είπε η εταιρεία, προσθέτοντας ότι έχει αφαιρέσει περισσότερες από 7.000 καταχωρίσεις από την πλατφόρμα της από το 2018 στη Βαρκελώνη. Ενώ ο Κολμπόνι έχει πει ότι θα διατηρήσει την απαγόρευση κατασκευής νέων ξενοδοχείων στο κέντρο της πόλης, θέλει νέα ξενοδοχειακή δυνατότητα σε άλλα μέρη της Βαρκελώνης. Η Ένωση Τουριστικής Βιομηχανίας της Ισπανίας ‘’Exceltur’’, η οποία ομαδοποιεί μεγάλες αλυσίδες ξενοδοχείων, ταξιδιωτικούς πράκτορες, τουριστικούς πράκτορες και αεροπορικές εταιρείες, ασκεί πιέσεις για ισχυρή ρύθμιση στις πλατφόρμες βραχυπρόθεσμης ενοικίασης από το 2022, περιγράφοντας την έκρηξη των εξοχικών κατοικιών ως «εκτός ελέγχου» στις ισπανικές πόλεις. Σημειώνεται ότι ορισμένες άλλες πόλεις όπως η Μαδρίτη και η Μάλαγα έχουν επίσης εφαρμόσει περιορισμούς φέτος. Με πληροφορίες από Reuters ",https://www.naftemporiki.gr/wp-content/themes/naftemporiki/images/N.PNG,Ο δήμαρχος Βαρκελώνης έχει ήδη ανακοινώσει ένα σχέδιο για το κλείσιμο όλων των βραχυπρόθεσμων μισθώσεων έως το 2028
https://www.naftemporiki.gr/finance/economy/1829591/airbnb-oles-oi-allages-poy-erchontai-to-2025-odigies-gia-toys-idioktites/,Airbnb: Όλες οι αλλαγές που έρχονται το 2025 – Οδηγίες για τους ιδιοκτήτες,2024-11-16,09:14:27,Οικονομία & Αγορές                \Οικονομία,,"Σημαντικές αλλαγές έρχονται στην αγορά της βραχυχρόνιας μίσθωσης, με τους ιδιοκτήτες να βρίσκονται σε εγρήγορση, εν όψει των τελικών ρυθμίσεων που θα ψηφιστούν στο φορολογικό νομοσχέδιο.","Η αγορά αναμένει κάποιες βελτιώσεις από το υπουργείο Οικονομικών σχετικά με το Τέλος Ανθεκτικότητας και τα κίνητρα για την αύξηση της προσφοράς στέγης. Αυτό μπορεί να γίνει είτε μέσω της μετατροπής βραχυχρόνιων μισθώσεων σε μακροχρόνιες, είτε με το άνοιγμα κλειστών διαμερισμάτων. Ωστόσο, δεν αναμένονται σημαντικές αλλαγές αναφορικά με την αναστολή για έναν χρόνο της εισόδου νέων ακινήτων σε κορεσμένες περιοχές στην Αθήνα. Οι ιδιοκτήτες που επιθυμούν να εντάξουν τα ακίνητά τους στην αγορά βραχυχρόνιων μισθώσεων, θα πρέπει να βιαστούν, καθώς η προθεσμία για την καταχώρησή τους στο Μητρώο ΑΑΔΕ και την απόκτηση Αριθμού Μητρώου Ακινήτου (ΑΜΑ) λήγει στις 31 Δεκεμβρίου 2024. Ιδιαίτερα για περιοχές όπως το Κουκάκι, τα Εξάρχεια, το Παγκράτι και τα Πετράλωνα, η ημερομηνία αυτή είναι καθοριστική. Από την 1η Ιανουαρίου 2025, θα ισχύσουν περιορισμοί στις βραχυχρόνιες μισθώσεις και δεν θα επιτρέπεται η εγγραφή ακινήτων στο Μητρώο Ακινήτων Βραχυχρόνιας Διαμονής για τουλάχιστον έναν χρόνο. Οι ιδιοκτήτες που επιθυμούν να μισθώσουν τα ακίνητά τους το 2025, πρέπει να ολοκληρώσουν τη διαδικασία μέχρι το τέλος του 2024. Από την Πρωτοχρονιά του 2025 και για έναν χρόνο, το Μητρώο Ακινήτων δεν θα δέχεται νέες καταχωρίσεις ακινήτων στις εξής Δημοτικές Περιοχές του Δήμου Αθηναίων: * 1ο Δημοτικό Διαμέρισμα: Πλάκα, Κολωνάκι, Κουκάκι, Σύνταγμα, Ομόνοια, Μοναστηράκι, Εξάρχεια, Ιλίσια, Νεάπολη * 2ο Δημοτικό Διαμέρισμα: Μετς, Νέος Κόσμος, ‘Αγιος Αρτέμιος, Παγκράτι * 3ο Δημοτικό Διαμέρισμα: Βοτανικός, Μεταξουργείο, Γκάζι, Πετράλωνα, Ρουφ Οι περιορισμοί αυτοί μπορεί να παραταθούν έως τις 31 Δεκεμβρίου 2026, με κοινή απόφαση των Υπουργών Εθνικής Οικονομίας και Οικονομικών, Ανάπτυξης και Τουρισμού. Επιπλέον, η μη καταχώρηση στο Μητρώο Ακινήτων Βραχυχρόνιας Διαμονής και η παράνομη μίσθωση χωρίς τον ΑΜΑ θα επιφέρουν αυστηρές ποινές. Συγκεκριμένα, θα επιβάλλεται διοικητικό πρόστιμο ίσο με το 50% του εισοδήματος από τη βραχυχρόνια μίσθωση του ακινήτου, με ελάχιστο ποσό τα 20.000 ευρώ. Εάν εντοπιστεί νέα παράβαση μέσα στο ίδιο φορολογικό έτος, το πρόστιμο μπορεί να φτάσει μέχρι το ποσό των εισπραχθέντων μισθωμάτων, με ελάχιστο όριο τα 40.000 ευρώ. Η ΑΑΔΕ έχει ήδη ξεκινήσει την προσαρμογή της ηλεκτρονικής πλατφόρμας και αναμένεται να πραγματοποιήσει αυστηρούς ελέγχους για τις περιπτώσεις ιδιοκτητών και διαχειριστών που δεν θα τηρούν τις προβλεπόμενες διαδικασίες. Εκτιμάται ότι το καλοκαίρι του 2024, πάνω από 12.500 καταλύματα βραχυχρόνιας μίσθωσης λειτουργούσαν στο κέντρο της Αθήνας, με το εμπορικό τρίγωνο (Πλάκα, Μοναστηράκι, Ακρόπολη) να φιλοξενεί 2.440 καταλύματα, το Κουκάκι 1.164, το Νέο Κόσμο 992 και τα Εξάρχεια 918. Η διαδικασία απόκτησης του ΑΜΑ είναι ηλεκτρονική και μπορεί να γίνει από τον ιδιοκτήτη μέσω των προσωπικών του κωδικών TAXISnet. Απαιτούνται, μεταξύ άλλων, ο Αριθμός Ταυτότητας Ακινήτου (Α.Τ.ΑΚ.) και τα τετραγωνικά μέτρα του ακινήτου, εάν πρόκειται για τμηματική μίσθωση. Ο διαχειριστής ακινήτου που επιθυμεί να πραγματοποιεί βραχυχρόνιες μισθώσεις υποχρεούται: * Να έχει αποκτήσει Αριθμό Μητρώου Ακινήτου (ΑΜΑ) * Να αναρτά τον ΑΜΑ στις ψηφιακές πλατφόρμες της οικονομίας του διαμοιρασμού, καθώς και σε κάθε μέσο προβολής * Να υποβάλλει τη Δήλωση Βραχυχρόνιας Διαμονής μέχρι τις 20 του επόμενου μήνα από την ημέρα αναχώρησης του μισθωτή. Τέλος, σύμφωνα με το φορολογικό νομοσχέδιο, το τέλος ανθεκτικότητας στην κλιματική κρίση (πρώην τέλος διαμονής) για τα ακίνητα τύπου Airbnb αυξάνεται: * Από 1,50 ευρώ σε 8 ευρώ την ημέρα κατά το διάστημα Απριλίου – Οκτωβρίου * Από 0,50 ευρώ σε 2 ευρώ την ημέρα κατά το διάστημα Νοεμβρίου – Μαρτίου * Εάν πρόκειται για μονοκατοικίες άνω των 80 τ.μ., το τέλος ανθεκτικότητας θα είναι 15 ευρώ από Απρίλιο – Οκτώβριο και 4 ευρώ από Νοέμβριο – Μάρτιο. Η αύξηση αυτή έχει προκαλέσει έντονες αντιδράσεις από πολίτες και φορείς, οι οποίοι εκφράζουν ανησυχίες για τις επιπτώσεις της στους ιδιοκτήτες και στις τιμές των ενοικίων. Πηγή: ΑΠΕ-ΜΠΕ ",https://www.naftemporiki.gr/wp-content/themes/naftemporiki/images/N.PNG,"Αυστηρές ποινές, αντιδράσεις για το άλμα στο τέλος ανθεκτικότητας"
https://www.naftemporiki.gr/finance/world/1797633/airbus-psalidi-se-2-500-theseis-ergasias-ston-aerodiastimiko-tomea/,Airbus: Ψαλίδι σε 2.500 θέσεις εργασίας στον Αεροδιαστημικό Τομέα,2024-10-16,12:28:04,Οικονομία & Αγορές                \Διεθνή,,"Η Airbus σκοπεύει να περικόψει έως και 2.500 θέσεις εργασίας στον προβληματικό τομέα Άμυνας και Διαστήματος, δήλωσαν την Πέμπτη πηγές που βρίσκονται κοντά στις συζητήσεις μεταξύ της διοίκησης και των συνδικάτων του ευρωπαϊκού βιομηχανικού κολοσσού.","Πρόκειται για ένα τμήμα που απασχολεί σήμερα περίπου 35.000 άτομα και υποφέρει από την πτώση της ζήτησης για διαστημικές δραστηριότητες. Η Airbus δεν έχει, για την ώρα, σχολιάσει την είδηση. Διαβάστε ακόμη H Boeing απολύει 17.000 εργαζόμενους και «παγώνει» το νέο της αεροσκάφος  ",https://www.naftemporiki.gr/wp-content/themes/naftemporiki/images/N.PNG,Το τμήμα υποφέρει από την πτώση της ζήτησης για τέτοιες δραστηριότητες
https://www.naftemporiki.gr/english/1765706/airbnb-statement-on-short-term-rentals-new-rules/,Airbnb: Statement on short-term rentals new rules,2024-09-13,12:30:07,English,,"Across Greece, a typical host on Airbnb rents out a home for just 24 nights a year, while more than one in two report that the extra income from this activity helps them maintain their homes, the head of Airbnb’s Public Policy for Southern Europe, Valentina Reino, stated following the government’s announcements on the new regulations on short-term rentals in Greece.","In her statement, Reino pointed out that “we recognize the challenges faced by certain neighborhoods in Athens – where tourist traffic is highly concentrated or housing availability is scarce – and we want to work with the Greek government on targeted and proportionate solutions that will help in balancing the benefits of hospitality with the needs of these areas.” “Airbnb has been working with the Independent Public Revenue Authority (AADE) since April 2021 to provide all data from listings in the country, a landmark best practice agreement across Europe,” the statement added. ",https://www.naftemporiki.gr/wp-content/themes/naftemporiki/images/N.PNG,"""Airbnb has been working with the Independent Public Revenue Authority (AADE) since April 2021 to provide all data from listings in the country, a landmark best practice agreement across Europe"""
https://www.naftemporiki.gr/finance/economy/1765604/airbnb-i-thesi-tis-gia-tis-nees-rythmiseis-stis-vrachychronies-misthoseis/,Airbnb: Η θέση της για τις νέες ρυθμίσεις στις βραχυχρόνιες μισθώσεις,2024-09-13,11:32:12,Οικονομία & Αγορές                \Οικονομία,,"«Σε όλη την Ελλάδα, ένας τυπικός οικοδεσπότης στην Airbnb νοικιάζει ένα σπίτι για μόλις 24 διανυκτερεύσεις το χρόνο, ενώ περισσότεροι από ένας στους δύο αναφέρουν ότι το επιπλέον εισόδημα από αυτή τη δραστηριότητα τους βοηθάει να συντηρούν τα σπίτια τους» σημειώνει σε δήλωσή της η επικεφαλής Public Policy της Airbnb για τη Νότια Ευρώπη, Βαλεντίνα Ρέινο, σε συνέχεια των ανακοινώσεων της κυβέρνησης για τις νέες ρυθμίσεις στις βραχυχρόνιες μισθώσεις στην Ελλάδα.","Στη δήλωσή της, η κ. Ρέινο επισημαίνει ότι «αναγνωρίζουμε τις προκλήσεις που αντιμετωπίζουν ορισμένες γειτονιές της Αθήνας – όπου η τουριστική κίνηση είναι ιδιαίτερα συγκεντρωμένη ή η διαθεσιμότητα σπιτιών σπάνια – και θέλουμε να συνεργαστούμε με την ελληνική κυβέρνηση σε στοχευμένες και αναλογικές λύσεις που θα βοηθήσουν στην εξισορρόπηση των οφελών της φιλοξενίας με τις ανάγκες αυτών των περιοχών». «Η Airbnb συνεργάζεται με την Ανεξάρτητη Αρχή Δημοσίων Εσόδων (ΑΑΔΕ) από τον Απρίλιο 2021 για την παροχή όλων των δεδομένων της από τις καταχωρήσεις στην χώρα, μια συμφωνία ορόσημο βέλτιστης πρακτικής σε ολόκληρη την Ευρώπη» προστίθεται στη δήλωση. Airbnb: Απαγόρευση νέων βραχυχρόνιων μισθώσεων στα 3 κεντρικά διαμερίσματα της Αθήνας  Υπενθυμίζεται ότι αυστηροί περιορισμοί εισάγονται σε συγκεκριμένες περιοχές της Αθήνας όπου έχει καταγραφεί σημαντική αύξηση στον αριθμό των ακινήτων που διατίθενται με βραχυχρόνια μίσθωση καθιστώντας σχεδόν αδύνατο να βρει κάποιος σπίτι για να νοικιάσει ή αγοράσει. Όπως ανακοινώθηκε από τον πρωθυπουργό στη ΔΕΘ, για έναν χρόνο θα απαγορευθούν νέες άδειες για βραχυχρόνιες μισθώσεις στα 3 κεντρικά διαμερίσματα της Αθήνας, όπως στο Κέντρο, στο Θησείο, στα Πετράλωνα, στον Νέο Κόσμο, στο Παγκράτι, κ.α. Πληροφορίες αναφέρουν ότι θα υπάρξει μία μεταβατική περίοδος μέχρι το τέλος του έτους πριν τεθούν σε εφαρμογή οι αυστηροί περιορισμοί στα τρία δημοτικά διαμερίσματα της Αθήνας από την αρχή του νέου έτους. Έτσι, οι ιδιοκτήτες που επιθυμούν να λάβουν Αριθμό Μητρώου Ακινήτων για να διαθέσουν το ακίνητο τους για βραχυχρόνια μίσθωση θα μπορούν να το πράξουν έως το τέλος Δεκεμβρίου. Οι όροι και οι προϋποθέσεις να ανοίξουν τα κλειστά ακίνητα –  Τι αλλάζει στη βραχυχρόνια μίσθωση  ",https://www.naftemporiki.gr/wp-content/themes/naftemporiki/images/N.PNG,«Θέλουμε να συνεργαστούμε με την ελληνική κυβέρνηση σε στοχευμένες και αναλογικές λύσεις»
https://www.naftemporiki.gr/finance/economy/1760451/airbnb-apagoreysi-vrachychronion-misthoseon-sta-3-kentrika-diamerismata-tis-athinas/,Airbnb: Απαγόρευση νέων βραχυχρόνιων μισθώσεων στα 3 κεντρικά διαμερίσματα της Αθήνας,2024-09-07,22:55:28,Οικονομία & Αγορές                \Οικονομία,,"Στις βραχυχρόνιες συμβάσεις μέσω πλατφορμών, τύπου Airbnb, θα ισχύσει ένα νέο αυξημένο τέλος, ενώ αμέσως θα απαγορευτεί κάθε τέτοια νέα μίσθωση στα τρία κεντρικά διαμερίσματα της Αθήνας για τουλάχιστον ένα χρόνο, δήλωσε ο πρωθυπουργός Κυριάκος Μητσοτάκης κατά την ομιλία του στην 88η ΔΕΘ.","«Ο χαρακτήρας των συνοικιών μας δεν πρέπει να αλλοιώνεται, ούτε και το δικαίωμα στο κέρδος του ενός να εμποδίζει το δικαίωμα στη στέγη του άλλου. Το αρμόδιο υπουργείο θα παρακολουθεί το ισοζύγιο μισθώσεων σε κάθε περιοχή όπου μπορεί να έχουμε ανάλογο πρόβλημα» τόνισε ο πρωθυπουργός.  Αναλυτικότερα, αναφερόμενος στο ζήτημα του στεγαστικού, ο πρωθυπουργός ανακοίνωσε ότι ξεκινάει άμεσα το δεύτερο Πρόγραμμα «Σπίτι Μου», ύψους 2 δισ. ευρώ, με πόρους από το Ταμείο Ανάκαμψης. «Για να αποκτήσουν ακόμα 15.000, μπορεί και περισσότεροι νέοι, νέα ζευγάρια ηλικίας, τώρα θα διευρύνουμε την περίμετρο, θα το πάμε μέχρι τα 50 έτη, γιατί ακούω συχνά παράπονα από τη γενιά των σαραντάρηδων οι οποίοι έφαγαν όλο το βάρος της κρίσης, ότι τους αποκλείσαμε από το πρόγραμμα και έχουν δίκιο. Η  περίμετρος θα πάει μέχρι τα 50 έτη και το επιτόκιο θα είναι το μισό από το εμπορικό» τόνισε. Ο κ. Μητσοτάκης ανέφερε επίσης ότι «πάλι εξασφαλίσαμε 400 εκατομμύρια από το Ταμείο Ανάκαμψης,  για να κάνουμε τι; Προσέξτε, δάνεια ύψους έως και 20.000 ευρώ, με μηδενικό επιτόκιο, με στόχο και μόνο την ενεργειακή αναβάθμιση σχεδόν 20.000 παλαιών κατοικιών, ένα πρόγραμμα που τρέχει παράλληλα με το ‘Ανακαινίζω-Ενοικιάζω’ και τις υπόλοιπες δράσεις του Υπουργείου Ενέργειας». Παράλληλα, υπενθύμισε ότι «το επίδομα στέγης έχει ουσιαστικά διπλασιαστεί, η ενίσχυση της φοιτητικής στέγης έχει αυξηθεί και για τη νέα χρονιά, ενώ βέβαια ισχύει και το 2025 η αναστολή του ΦΠΑ σε νέες οικοδομές». «Σε αυτό το πλαίσιο προστίθεται τώρα και ένα νέο διπλό σχήμα κινήτρων και αντικινήτρων που αφορά πρωτίστως τα κλειστά διαμερίσματα -και έχουμε πολλά κλειστά διαμερίσματα στην πατρίδα μας-, τα οποία αν μπορέσουμε και τα αξιοποιήσουμε, θα μπορέσουμε να αυξήσουμε σημαντικά την προσφορά διαμερισμάτων και να μειώσουμε τις πιέσεις στα ενοίκια» τόνισε ο πρωθυπουργός και πρόσθεσε: «Ταυτόχρονα, όμως, οι παρεμβάσεις αυτές απευθύνονται και στην εκρηκτική εξέλιξη της βραχυχρόνιας μίσθωσης. Πρόθεση της πολιτείας, βεβαίως, να υπάρχει ένα καθαρό πλαίσιο. Και σε καμία περίπτωση, να το τονίσω αυτό, δεν έχουμε διάθεση να δαιμονοποιήσουμε τη συγκεκριμένη επιχειρηματική δραστηριότητα, η οποία, εξάλλου, αποφέρει και στους ιδιοκτήτες ακινήτων αλλά και στο δημόσιο σημαντικά έσοδα». «Ανταποκρινόμενοι, όμως, σε πάγια αιτήματα των ενώσεων ιδιοκτητών, ανακοινώνω σήμερα ότι όποιος ιδιοκτήτης νοικιάζει ένα διαμέρισμα το οποίο σήμερα είναι κλειστό, θα απαλλάσσεται από τον φόρο ενοικίου για τρία χρόνια» ανακοίνωσε ο πρωθυπουργός. Όπως πρόσθεσε, το ίδιο ισχύει και αν μετατρέψει σε μακροχρόνια μια βραχυχρόνια μίσθωση. «Αλλά και αντίστροφα, στις συμβάσεις μέσω πλατφορμών, θα ισχύσει ένα νέο αυξημένο τέλος, ενώ αμέσως θα απαγορευτεί κάθε τέτοια νέα μίσθωση στα τρία κεντρικά διαμερίσματα της Αθήνας για τουλάχιστον ένα χρόνο» σημείωσε. Οφείλουμε να στηρίζουμε έμπρακτα την οικογένεια. Και αυτό κάνουμε, με σημαντικές πρωτοβουλίες που επιχειρούν να βοηθήσουν σε πολλούς και διαφορετικούς τομείς: από τη γεφύρωση της επαγγελματικής και οικογενειακής ζωής, μέχρι την εύρεση προσιτής στέγης. pic.twitter.com/U08tnkj5PS — Prime Minister GR (@PrimeministerGR) September 7, 2024  «Είναι καιρός, άλλωστε, να ισχύσει μια νέα οπτική για την ουσία της ακίνητης περιουσίας, με δικαιώματα και υποχρεώσεις. Σε αυτή τη συγκυρία, λοιπόν, της κλιματικής κρίσης, αυξάνουμε σε 20% την έκπτωση του ΕΝΦΙΑ στους ιδιοκτήτες που ασφαλίζουν κατοικίες αξίας έως 500.000 ευρώ από φυσικές καταστροφές» τόνισε ο κ. Μητσοτάκης και συνέχισε: «Υπάρχει και η άλλη όψη του νομίσματος, όμως, ακίνητες περιουσίες μεγαλύτερης αξίας θα διατηρούν την έκπτωση του 10% αν ασφαλιστούν, διότι για τις μεγάλες περιουσίες που πληρώνουν μεγάλο ΕΝΦΙΑ, η έκπτωση του 10% ουσιαστικά καλύπτει πρακτικά και το ασφάλιστρο. Αν, όμως, δεν το κάνουν, από τον Απρίλιο του 2025 δεν θα αποζημιώνονται από το κράτος σε περίπτωση ζημιάς». Συνεχίζοντας, σημείωσε: «Και στο ίδιο διάστημα, όλες οι επιχειρήσεις με κύκλο εργασιών άνω των 500.000  θα πρέπει πλέον υποχρεωτικά να ασφαλίζονται για φυσικές καταστροφές. Και κάτι το οποίο θα ισχύει και για κάθε νέο συμβόλαιο, όπως και για την ανανέωση παλαιάς σύμβασης οχημάτων ιδιωτικής και επαγγελματικής χρήσης». ",https://www.naftemporiki.gr/wp-content/themes/naftemporiki/images/N.PNG,"Όποιος ιδιοκτήτης νοικιάζει ένα διαμέρισμα το οποίο σήμερα είναι κλειστό, θα απαλλάσσεται από τον φόρο ενοικίου για τρία χρόνια, ενώ το ίδιο ισχύει και αν μετατρέψει σε μακροχρόνια μια βραχυχρόνια μίσθωση, ανακοίνωσε ο πρωθυπουργός"
https://www.naftemporiki.gr/kosmos/1756190/cathay-pacific-kathilose-ta-airbus-tis-logo-provlimatos-stoys-kinitires/,Cathay Pacific: Καθήλωσε τα Airbus της λόγω προβλήματος στους κινητήρες,2024-09-03,12:51:25,Κόσμος,,,"Η ναυαρχίδα του Χονγκ Κονγκ, η αεροπορική εταιρεία Cathay Pacific, ακύρωσε δεκάδες πτήσεις μετά την αναγκαστική προσγείωση αεροσκάφους Airbus A350 που κατευθυνόταν από την πόλη προς τη Ζυρίχη λόγω «βλάβης εξαρτήματος του κινητήρα». Η εταιρεία ανακοίνωσε ότι έχει επιθεωρήσει και τα 48 Airbus A350 της και βρήκε 15 αεροσκάφη με ελαττωματικά εξαρτήματα που έπρεπε να αντικατασταθούν. Οι κινητήρες Trent XWB-97 των Airbus κατασκευάστηκαν από την Rolls-Royce. Από τη Δευτέρα, η Cathay Pacific έχει ακυρώσει σχεδόν 70 πτήσεις, συμπεριλαμβανομένων δρομολογίων που συνδέουν το Χονγκ Κονγκ με το Σίδνεϊ, τη Σιγκαπούρη, την Μπανγκόκ, το Τόκιο, τη Σεούλ και την Ταϊπέι. Η εταιρεία είπε ότι οι ακυρώσεις πτήσεων θα συνεχιστούν τουλάχιστον μέχρι το Σάββατο. «Στην Cathay, η ασφάλεια των πελατών και των ανθρώπων μας καθοδηγεί κάθε απόφαση που παίρνουμε», δήλωσε η αεροπορική εταιρεία. «Ζητούμε ειλικρινά συγγνώμη για την ταλαιπωρία που προκλήθηκε και εκτιμούμε την υπομονή και την κατανόηση των πελατών μας». Η Airbus δεν απάντησε αμέσως σε αίτημα του BBC για σχολιασμό. Η Cathay Pacific παρέλαβε το πρώτο της αεροσκάφος Airbus A350 το 2016. Τα αεροπλάνα είναι εξοπλισμένα με κινητήρες Rolls-Royce με σύστημα οικονομίας καυσίμου. Η Rolls-Royce είπε στο BBC News ότι «έχει δεσμευτεί να συνεργαστεί στενά με την αεροπορική εταιρεία, τον κατασκευαστή αεροσκαφών και τις αρμόδιες αρχές για να υποστηρίξει τις προσπάθειές τους». «Εκτός από την παροχή υποστήριξης και καθοδήγησης στην Cathay Pacific, η Rolls-Royce θα κρατά επίσης πλήρως ενήμερες άλλες αεροπορικές εταιρείες που χρησιμοποιούν κινητήρες Trent XWB-97 για οποιεσδήποτε σχετικές εξελίξεις ανάλογα με την περίπτωση». Τα A350 της Cathay Pacific εξυπηρετούν επίσης προορισμούς στην Ευρώπη και τη Βόρεια Αμερική. Σε ανακοίνωσή του ο Οργανισμός Ασφάλειας της Αεροπορίας της Ευρωπαϊκής Ένωσης (EASA) δήλωσε ότι «παρακολουθεί κάθε πληροφορία που προέρχεται από την τεχνική έρευνα και θα λάβει αποφάσεις για οποιαδήποτε ενέργεια σε επίπεδο στόλου, όπως απαιτείται». Άλλες αεροπορικές εταιρείες που εκτελούν αεροσκάφη A350 περιλαμβάνουν τις British Airways, Virgin Atlantic, Qatar Airways, Singapore Airlines και Japan Airlines. Πηγή: BBC ",https://www.naftemporiki.gr/wp-content/themes/naftemporiki/images/N.PNG,"Σχεδόν 70 πτήσεις έχουν ακυρωθεί, συνεχίζονται οι έλεγχοι"
https://www.naftemporiki.gr/finance/markets/1697001/airbus-sfyrokopima-gia-ti-metochi-meta-tin-ypovathmisi-toy-guidance/,Airbus: Σφυροκόπημα για τη μετοχή μετά την υποβάθμιση του guidance,2024-06-25,11:46:03,Οικονομία & Αγορές                \Αγορές,,,"Οι μετοχές της Airbus υποχώρησαν κατά 9% την Τρίτη, αφού η εταιρεία ανακοίνωσε ότι μειώνει τους στόχους της για το 2024, συμπεριλαμβανομένων των παραδόσεων αεροσκαφών και των κερδών. Η Airbus αναμένει πλέον ότι τα προσαρμοσμένα κέρδη προ φόρων και τόκων θα διαμορφωθούν σε περίπου 5,5 δισ. ευρώ (5,9 δισ. δολάρια), από προηγούμενη εκτίμηση 6,5 έως 7 δισ. ευρώ στις 25 Απριλίου. Η εταιρεία δήλωσε ότι αναμένει τώρα να παραδώσει περίπου 770 εμπορικά αεροσκάφη φέτος, 30 λιγότερα δηλαδή σε σύγκριση με προηγούμενη πρόβλεψη κοντά στα 800. Η Airbus καθυστέρησε επίσης το χρονοδιάγραμμα-στόχο για την αύξηση της παραγωγής των αεροσκαφών A320. Οι εισηγμένες στην Ευρώπη μετοχές της εταιρείας σημείωναν πτώση 9,17%. Οι περικοπές του guidance συνδέονται εν μέρει με ζητήματα της αλυσίδας εφοδιασμού στον τομέα των εμπορικών αεροσκαφών της Airbus, δήλωσε η εταιρεία. Η Airbus δήλωσε ότι αντιμετωπίζει επίσης πρόσθετο κόστος στον τομέα των διαστημικών συστημάτων της. Είχε αναγνωρίσει «εμπορικές και τεχνικές προκλήσεις» στην επιχείρηση και ως εκ τούτου καταγράφει δαπάνες ύψους περίπου 0,9 δισ. ευρώ το πρώτο εξάμηνο του 2024, ανέφερε η Airbus. Τα αποτελέσματα εξαμήνου της Airbus πρόκειται να ανακοινωθούν στις 30 Ιουλίου. Με πληροφορίες από CNBC ",https://www.naftemporiki.gr/wp-content/themes/naftemporiki/images/N.PNG,Βουτιά 9% για τη μετοχή της Airbus
https://www.naftemporiki.gr/business/1689134/sto-mikroskopio-plasto-titanio-se-exartimata-aeroplanon-boeing-kai-airbus/,"Στο μικροσκόπιο, «πλαστό» τιτάνιο σε εξαρτήματα αεροπλάνων Boeing και Airbus",2024-06-15,18:36:43,Επιχειρήσεις,,,"Ανησυχίες για τη δομική ακεραιότητα αεροπλάνων της Airbus και της Boeing, που κατασκευάστηκαν πρόσφατα, προκαλεί η αποκάλυψη, ότι η γνησιότητα του τιτάνιου που χρησιμοποιήθηκε για εξαρτήματά τους .αμφισβητείται, καθώς τα έγγραφα της πιστοποίησης του υλικού είναι πλαστά. Τα πλαστά έγγραφα ερευνώνται από την Spirit AeroSystems, η οποία προμηθεύει τις ατράκτους για την Boeing και τα φτερά για την Airbus, καθώς και από την Ομοσπονδιακή Υπηρεσία Πολιτικής Αεροπορίας. Οι έρευνες ξεκίνησαν όταν εντοπίστηκαν μικρές τρύπες στο υλικό, από διάβρωση. Σε ανακοίνωσή της, η Ομοσπονδιακή Διοίκηση Αεροπορίας( F.A.A.) ανέφερε ότι διερευνά την έκταση του προβλήματος και προσπαθεί να εξακριβώσει τις συνέπειες για την ασφάλεια βραχυπρόθεσμα και μακροπρόθεσμα στα αεροπλάνα που κατασκευάστηκαν με τη χρήση των συγκεκριμέων εξαρτημάτων. Δεν είναι σαφές πάντως πόσα αεροπλάνα έχουν εξαρτήματα κατασκευασμένα με το αμφισβητούμενο υλικό. «Η Boeing αποκάλυψε οικειοθελώς στην F.A.A. το γεγονός ότι προμηθεύτηκε υλικό μέσω ενός διανομέα ο οποίος ενδέχεται να έχει παραποιήσει ή να έχει παράσχει ανακριβή αρχεία» ανέφερε η ανακοίνωση. Η χρήση του -δυνητικά – ελαττωματικού τιτανίου, απειλεί με νέα προβλήματα τον κλάδο, πέρα από την Boeing και την Airbus, τον Ευρωπαίο ανταγωνιστή της. Τα αεροπλάνα που περιελάμβαναν εξαρτήματα κατασκευασμένα με το συγκεκριμένο υλικό, κατασκευάστηκαν μεταξύ 2019 και 2023, σύμφωνα με τρία άτομα που γνωρίζουν το θέμα και μίλησαν υπό το καθεστώς ανωνυμίας. Ανάμεσά τους ορισμένα αεροσκάφη Boeing 737 Max και 787 Dreamliner καθώς και αεροσκάφη Airbus A220,. Δεν είναι σαφές πόσα από αυτά τα αεροπλάνα βρίσκονται σε υπηρεσία ή σε ποιες αεροπορικές εταιρείες τα διαθέτουν. Η Spirit προσπαθεί να προσδιορίσει από πού προήλθε το τιτάνιο, αν πληροί τα κατάλληλα πρότυπα παρά την πλαστή τεκμηρίωσή του και αν τα εξαρτήματα που κατασκευάζονται από το υλικό είναι δομικά αρκετά αξιόπιστα ώστε να αντέξουν κατά τη διάρκεια της προβλεπόμενης διάρκειας ζωής των αεριωθούμενων αεροσκαφών, δήλωσαν αξιωματούχοι της εταιρείας. «Πρόκειται για έγγραφα που έχουν πλαστογραφηθεί», ,επιβεβαίωσε ο Τζο Μπουτσίνο, εκπρόσωπος της Spirit. «Μόλις αντιληφθήκαμε ότι το πλαστό τιτάνιο μπήκε στην αλυσίδα εφοδιασμού, περιορίσαμε αμέσως όλα τα ύποπτα εξαρτήματα για να προσδιορίσουμε το εύρος των προβλημάτων». Η αποκάλυψη έρχεται σε μια στιγμή έντατικών ελέγχων στην Boeing και ευρύτερα στην αεροπορική βιομηχανία, η οποία ταλανίζεται από μια σειρά ατυχημάτων και ζητημάτων ασφάλειας, τον τελευταίο καιρό. Τον Ιανουάριο, ένα πάνελ πόρτας αποκολλήθηκε από ένα Boeing 737 Max 9 ενώ βρισκόταν σε πτήση. Τον Απρίλιο, η Boeing ενημέρωσε την F.A.A. για ένα άλλο επεισόδιο που αφορούσε πιθανώς παραποιημένα αρχεία επιθεώρησης σχετικά με τα πτερύγια των αεροσκαφών 787 Dreamliner. Η Boeing ανέφερε στην F.A.A. ότι ενδεχομένως παρέλειψε τις απαιτούμενες επιθεωρήσεις που αφορούσαν τα φτερά του αεροσκάφους και ότι θα έπρεπε να επιθεωρήσει εκ νέου ορισμένα από τα Dreamliners που βρίσκονταν ακόμη υπό κατασκευή. Στις 30 Μαΐου, η Boeing υπέβαλε σχέδιο στην FAA  με τις βελτιώσεις ασφάλειας που σχεδίαζε να κάνει και δεσμεύτηκε για εβδομαδιαίες συναντήσεις με την υπηρεσία. Εξάλλου, ο Ντέιβ Καλχούν, ο διευθύνων σύμβουλος της Boeing, πρόκειται να καταθέσει την Τρίτη ενώπιον επιτροπής της Γερουσίας για θέματα ασφάλειας της εταιρείας. ",https://www.naftemporiki.gr/wp-content/themes/naftemporiki/images/N.PNG,Tα έγγραφα της πιστοποίησης του υλικού φέρεται να είναι πλαστά
https://www.naftemporiki.gr/finance/world/1677143/airbnb-oi-pio-akrivoi-kai-pio-fthinoi-kalokairinoi-proorismoi-stin-eyropi/,Airbnb: Οι πιο ακριβοί και πιο φθηνοί καλοκαιρινοί προορισμοί στην Ευρώπη,2024-06-02,18:09:01,Οικονομία & Αγορές                \Διεθνή,"Μιχάλης Ψύλος                                             •

[email protected]",Οι πιο περιζήτητοι προορισμοί,"Το καλοκαίρι έφτασε  και ο προγραμματισμός των διακοπών προκαλεί αύξηση στον αριθμό των κρατήσεων για βραχυχρόνιες ενοικιάσεις( Airbnb) σε όλη την Ευρώπη. Η ζήτηση για τον Ιούνιο και τον Ιούλιο σημείωσε αύξηση 17% σε σύγκριση με το 2023, ενώ για  τον Αύγουστο κατά  22% σύμφωνα με στοιχεία που συνέλεξε η AirDna -μια πύλη που συλλέγει δεδομένα από την Airbnb. από 1,5 εκατομμύριο διαχειριστές και ιδιοκτήτες  ακινήτων. Όσον αφορά τους προορισμούς, οι χώρες που παρουσιάζουν τη μεγαλύτερη αύξηση στις κρατήσεις Airbnb σε ετήσια βάση για το καλοκαιρινό τρίμηνο δεν είναι, ίσως παραδόξως, προορισμοί της Μεσογείου αλλά χώρες της Βόρειας και Ανατολικής Ευρώπης: Φινλανδία (+31%), Νορβηγία (+30%), Πολωνία (+29%), Γερμανία (+29%) και Τσεχία (+26%).
Από την άλλη πλευρά, η πιο αδύναμη ζήτηση είναι αυτή των προορισμών που είχαν σημειώσει ισχυρή αύξηση πέρυσι, όπως η Πορτογαλία (+14%) και η Ιταλία (+13%). Στις πόλεις κυριαρχεί το Μόναχο, καταγράφοντας αύξηση στις κρατήσεις Airbnb  άνω του 50%. Ο λόγος απλός: Η πρωτεύουσα της Βαυαρίας θα φιλοξενήσει τον εναρκτήριο αγώνα του Ευρωπαϊκού Πρωταθλήματος Ποδοσφαίρου στις 14 Ιουνίου, αλλά επιβεβαιώνεται και ως η μοντέρνα τοποθεσία για το καλοκαίρι του 2024. Σε σύγκριση με τον Ιούνιο-Αύγουστο 2023, οι τιμές για τις  κρατήσεις Airbnb που ζητήθηκαν στη Δανία αυξήθηκαν κατά  27%), στη Μεγάλη Βρετανία  16%,την Ισπανία 14%, την Πολωνία 13%) , όσο και στη Γερμανία. Στο κάτω μέρος της κατάταξης βρίσκονται η Ουγγαρία 5% , η Νορβηγία  4%,  η Σουηδία  2% και η Ελλάδα με αύξηση μόλις κατά 1%. Σύμφωνα με τα δεδομένα της AirDna, πιο ακριβή χώρα στις τιμές  Airbnb είναι  η Ισλανδία όπου για μια βραχυπρόθεσμη ενοικίαση την περίοδο μεταξύ Ιουνίου και Αυγούστου θα πληρώσετε κατά μέσο όρο 264 ευρώ  την η επτά. Ακολουθούν το Μονακό ( 261 ευρώ ) η Μεγάλη Βρετανία ( 260 ευρώ η Ισπανία (253 ευρώ) και η Ελλάδα (236 ευρώ). Η Ιταλία έρχεται στην όγδοη θέση με 210 ευρώ και ακολουθεί η Τουρκία (207 ευρώ).Οι τιμές στην Ανατολική Ευρώπη είναι πολύ φθηνότερες και στο Κόσοβο είναι μόλις 50 ευρώ. Στην Αλβανία , έναν προορισμό που έχει αναπτυχθεί πολύ ως τουριστικός προορισμός τα τελευταία χρόνια, όσοι κάνουν κράτηση για Airbnb θα ξοδεύσουν κατά μέσο όρο  84 ευρώ την ημέρα. Στους μεμονωμένους προορισμούς, ξεχωρίζουν οι αστρικές μέσες τιμές ορισμένων από τους πιο πολυτελείς προορισμούς στην Ευρώπη. Σε έναν διαγωνισμό μεταξύ νησιών της Μεσογείου, η Ιμπιζα έχει το ρεκόρ της πιο ακριβής τοποθεσίας για Airbnb με μέση ημερήσια τιμή στα 830 ευρώ. Ακολουθεί η  Μύκονος με 750 ευρώ το Αμάλφι με το Ποζιτάνο με κατά μέσο όρο τα 744 ευρώ την ημέρα Η Άγκυρα, από την άλλη, είναι η φθηνότερη πρωτεύουσα (40 ευρώ) για βραχυχρόνια κράτηση  ενώ η χαμηλότερη μέση τιμή για βραχυχρόνιες ενοικιάσεις αυτό το καλοκαίρι  είναι στο Εσκισεχίρ, στην Τουρκική Ανατολία με  μόλις 35 ευρώ την ημέρα. H εταιρεία Airbnb  ιδρύθηκε στο Σαν Φρανσίσκο το 2007, υπέφερε μαζικά από την πανδημία το 2020. Όμως οι ταξιδιώτες έχουν επιστρέψει εδώ και καιρό και η Airbnb είδε το πρώτο τρίμηνο τα κέρδη της να αυξάνονται κατά 127%. Το πρώτο τρίμηνο του η εταιρεία ανέφερε κέρδη 0,41  δολάρια ανά μετοχή, σε σύγκριση με 0,18 ένα χρόνο νωρίτερα. Αυτό είναι μια ώθηση κερδών άνω του 127%. Οι πωλήσεις το τρίμηνο αυξήθηκαν στα 2,14 δισεκατομμύρια δολάρια από 1,82 δισεκατομμύρια δολάρια ένα χρόνο πριν.
Για το δεύτερο τρίμηνο, η Airbnb αναμένει ότι τα έσοδα θα αυξηθούν μεταξύ 8% και 10% σε ετήσια βάση σε 2,68 έως 2,74 δισεκατομμύρια δολάρια. Οι αναλυτές αναμένουν ότι οι πωλήσεις θα αυξηθούν στα 2,74 δισεκατομμύρια δολάρια. Το Ευρωπαϊκό Πρωτάθλημα Ποδοσφαίρου και οι Ολυμπιακοί Αγώνες θεωρείται χρυσή ευκαιρία. «Έχοντας κατά νου την αιχμή της καλοκαιρινής ταξιδιωτικής σεζόν, αντιμετωπίζουμε ήδη μεγάλη ζήτηση για ταξίδια σε διεθνείς εκδηλώσεις όπως οι Ολυμπιακοί Αγώνες και το Ευρωπαϊκό Πρωτάθλημα Ποδοσφαίρου», ανακοίνωσε η εταιρεία. ",https://www.naftemporiki.gr/wp-content/themes/naftemporiki/images/N.PNG,Πρωταγωνιστούν οι χώρες της Βόρειας και Ανατολικής Ευρώπης
https://www.naftemporiki.gr/kosmos/1676410/airbus-beluga-to-pio-periergo-aeroplano-ston-kosmo-apokta-ti-diki-toy-aeroporiki-etaireia/,Airbus Beluga: Το πιο περίεργο αεροπλάνο στον κόσμο αποκτά τη δική του αεροπορική εταιρεία,2024-05-31,22:59:52,Κόσμος,,Ο αρχικός στόλος,"Το Airbus Beluga, ένα από τα πιο παράξενα αεροπλάνα στον κόσμο, έχει τώρα τη δική του αεροπορική εταιρεία. Το παράξενο, υπερμεγέθες αεροπλάνο μεταφοράς εμπορευμάτων – ένα από τα αγαπημένα αεροπλάνα των αεροπόρων σε όλο τον κόσμο – βρίσκεται σε λειτουργία εδώ και σχεδόν δύο δεκαετίες. Μεταφέρει κυρίως ανταλλακτικά αεροσκαφών μεταξύ των εγκαταστάσεων κατασκευής της Airbus που βρίσκονται διασκορπισμένες σε όλη την Ευρώπη. Τώρα, μια νέα έκδοση του Beluga αντικαθιστά τον αρχικό στόλο, ο οποίος έχει προχωρήσει στην τροφοδοσία μιας αυτόνομης αεροπορικής εταιρείας εμπορευματικών μεταφορών με την ονομασία Airbus Beluga Transport. «Υπάρχουν πολύ λίγες επιλογές στην αγορά για υπερμεγέθη αντικείμενα», λέει ο Benoît Lemonnier, επικεφαλής της Airbus Beluga Transport. «Τις περισσότερες φορές υπάρχει η ανάγκη μερικής αποσυναρμολόγησης ενός ωφέλιμου φορτίου για να χωρέσει σε ένα αεροσκάφος – ενώ στο Beluga, απλά χωράει». Το πρώτο Beluga ήταν αρχικά γνωστό ως Airbus Super Transporter. Αλλά αφού το παρατσούκλι του – που προέρχεται από την ομοιότητα με τη λευκή αρκτική φάλαινα – απέκτησε δημοτικότητα, η Airbus αποφάσισε να μετονομάσει το αεροσκάφος σε Beluga ST, διατηρώντας το αρχικό όνομα στο ακρωνύμιο. Πέταξε για πρώτη φορά το 1994 και μπήκε σε χρήση το 1995, ενώ με την πάροδο των ετών ακολούθησαν άλλα τέσσερα παραδείγματα, το τελευταίο από τα οποία κυκλοφόρησε στα τέλη του 2000. «Το Beluga αναπτύχθηκε για τη μεταφορά μεγάλων τμημάτων αεροσκαφών της Airbus από τα εργοστάσιά της στη Γαλλία, τη Γερμανία, το Ηνωμένο Βασίλειο, την Ισπανία και την Τουρκία στις γραμμές τελικής συναρμολόγησης που βρίσκονται στην Τουλούζη και το Αμβούργο», εξηγεί ο Lemonnier. «Πρόκειται για ένα πολύ ιδιαίτερο σχέδιο, διότι στην πραγματικότητα είναι μια μετατροπή ενός A300-600, από το οποίο αφαιρέθηκε ολόκληρο το κεφάλι και στη συνέχεια εξοπλίστηκε με ειδικά κελύφη ατράκτου, μια μεγαλύτερη πόρτα και ειδικό εξοπλισμό πτήσης». Πριν από το Beluga, η Airbus χρησιμοποιούσε έναν στόλο Super Guppies, τροποποιημένες εκδόσεις επιβατικών αεροσκαφών Boeing Stratocruiser της δεκαετίας του 1950, τα οποία στο παρελθόν είχαν τεθεί σε υπηρεσία με τη NASA για τη μεταφορά εξαρτημάτων διαστημοπλοίων. Τώρα, η ιστορία επαναλαμβάνεται, καθώς το αρχικό Beluga αντικαθίσταται από ένα πιο ευρύχωρο και προηγμένο μοντέλο, το Beluga XL. Μακρύτερο και μεγαλύτερο από το ST, το Beluga XL είναι ικανό να μεταφέρει και τα δύο φτερά, αντί για το ένα, του Airbus A350, του τελευταίου αεροσκάφους μεγάλων αποστάσεων της εταιρείας που ανταγωνίζεται τα Boeing 787 και 777. «Το XL βασίζεται σε μια πολύ πιο σύγχρονη πλατφόρμα, το A330», προσθέτει ο Lemonnier. «Από το 2018 έχουν κατασκευαστεί έξι XL και το τελευταίο θα παραδοθεί πολύ σύντομα στην εσωτερική αεροπορική εταιρεία Airbus. Το Beluga XL μπορεί να υποκαταστήσει πλήρως το Beluga ST στο εσωτερικό δίκτυο της Airbus, έτσι ώστε τα ST να καταστούν διαθέσιμα για εναλλακτικές υπηρεσίες». Πηγή: CNN ",https://www.naftemporiki.gr/wp-content/themes/naftemporiki/images/N.PNG,"Το παράξενο, υπερμεγέθες αεροπλάνο μεταφοράς εμπορευμάτων βρίσκεται σε λειτουργία εδώ και σχεδόν δύο δεκαετίες"
https://www.naftemporiki.gr/politics/1674970/k-mitsotakis-entos-toy-2024-i-rythmisi-gia-epistoliki-psifo-stis-ethnikes-ekloges-ti-eipe-gia-airbnb-kai-fpa-ston-kafe/,Κ. Μητσοτάκης: Εντός του 2024 η ρύθμιση για επιστολική ψήφο στις εθνικές εκλογές – Τι είπε για Airbnb και ΦΠΑ στον καφέ,2024-05-30,12:21:19,Πολιτική,,,"Η νέα παρέμβαση που μελετά η κυβέρνηση για τα Airbnb θα αφορά τις ημέρες που μισθώνονται τα σπίτια τον χρόνο, δήλωσε ο πρωθυπουργός Κυριάκος Μητσοτάκης, δίχως να δώσει περαιτέρω λεπτομέρειες, ενώ σε ό,τι αφορά τις τιμές τροφίμων, επεσήμανε ότι ο επίμονος πληθωρισμός πρέπει να αντιμετωπιστεί και επανέλαβε ότι είναι αναγκαίο να υπάρξει ευρωπαϊκή απάντηση για τις πολυεθνικές, προσθέτοντας ότι η χώρα έχει βρει συμμάχους. Ο κ. Μητσοτάκης είπε επίσης ότι, ως προς τη διατήρηση του μειωμένου ΦΠΑ στον καφέ, η κυβέρνηση θα λάβει υπόψη ότι η τιμή της πρώτης ύλης έχει αυξηθεί. «Καμία φορά καλό είναι να αφήνουμε τις κομματικές αντιπαραθέσεις στην άκρη και όταν κάτι είναι σωστό να χτίσουμε εθνικό μέτωπο. Για την golden visa ήταν θέματα π.χ. που πρώτος είχε θίξει ο κ. Ανδρουλάκης» ανέφερε ο κ. Μητσοτάκης, μιλώντας στον ραδιοφωνικό σταθμό «Παραπολιτικά». Είπε επίσης ότι «η μηδενική κριτική αδικεί την προσπάθεια που κάνουμε όλοι μας». Σε ό,τι αφορά την επιστολική ψήφο, έκανε λόγο για επίτευγμα δημοκρατίας και θεσμική τομή, ενώ ανέφερε ότι η κυβέρνηση θα καταθέσει εντός του έτους ρύθμιση που θα αφορά την επιστολική ψήφο και στις εθνικές εκλογές. «Να δούμε τη μεγάλη εικόνα. Οποιοδήποτε μέτρο αυξάνει τη συμμετοχή στις εκλογές είναι στη σωστή κατεύθυνση. Το μέτρο αυτό πρέπει να ισχύσει και στις εθνικές εκλογές και η ιδιαιτερότητα θα είναι ότι όποιος ψηφίζει επιστολικά, θα ψηφίζει το ψηφοδέλτιο επικρατείας», συμπλήρωσε. Ερωτηθείς αν θα αλλάξει τον εκλογικό νόμο ο κ. Μητσοτάκης δήλωσε ότι δεν έχει καμία σκέψη να αλλάξει το bonus. Για το ενδεχόμενο ανασχηματισμού σε σχέση και με το εκλογικό αποτέλεσμα σημείωσε: «Η απόδοση του κυβερνητικού σχήματος αξιολογείται συνέχεια. Δεν μου αρέσουν οι συχνοί ανασχηματισμοί». Σε ό,τι αφορά την υγεία είπε ότι γίνονται βήματα και προφανώς υπάρχουν δυσκολίες, ενώ για το ΑΣΕΠ επεσήμανε ότι «είναι απαραίτητο να αλλάξει. Πρέπει μετά τις εκλογές να το συζητήσουμε σοβαρά», σημειώνοντας ότι οι διαδικασίες γίνονται με διαφάνεια αλλά αργά. Ερωτηθείς για το όνομα και το χαρτοφυλάκιο του νέου Έλληνα επιτρόπου ανέφερε τα εξής: «Το χαρτοφυλάκιο δεν καθορίζεται από τη χώρα. Σίγουρα η χώρα θα έχει δυνατό χαρτοφυλάκιο. Δεν έχω να σας πω τίποτα για αυτό, το χαρτοφυλάκιο μπορεί να καθορίσει και τις δεξιότητες του ανθρώπου που θα το καταλάβει». Για την Κατερίνα Σακελλαροπούλου και αν θα είναι εκ νέου η πρότασή του για την Προεδρία της Δημοκρατίας απάντησε: «Έχω εκφραστεί πολύ θετικά για το έργο της Προέδρου της Δημοκρατίας». Αναφορικά με τα σενάρια μετακίνησής του σε ευρωπαϊκή θέση ή στην Προεδρία της Δημοκρατίας απάντησε: «Συμπάσχω με το ενδιαφέρον κάποιων καλών φίλων να απαλλαγούν από εμένα. Είμαι εκλεγμένος πρωθυπουργός. Δεν πάω πουθενά. Δυστυχώς χάσαμε και τον Βασίλη Καρρά που έλεγε το τραγούδι. Είναι τιμητικό να ακούγεται το όνομά σου για ευρωπαϊκή θέση. Πάντως εγώ είμαι εδώ και θα παραμείνω εδώ και θα τιμήσω την εμπιστοσύνη με την οποία με περιέβαλαν οι Έλληνες πολίτες». Ερωτηθείς με ποιον από τους κ.κ. Κασσελάκη, Ανδρουλάκη και Κουτσούμπα θα διάλεγε να ήταν αποκλεισμένος σε έρημο νησί, να παίξει ποδόσφαιρο και να πάει στα μπουζούκια ο κ. Μητσοτάκης είπε πως θα έπαιζε μπάσκετ με τον κ. Ανδρουλάκη που όπως και εκείνος παίζει. «Σε έρημο νησί θα διάλεγα να είμαι με τον κ. Κουτσούμπα για να συζητήσω σε βάθος μαζί του τι είναι αυτό που κάνει κάποιον άνθρωπο σήμερα να είναι κομμουνιστής και δια της ατόπου απαγωγής στα μπουζούκια θα πήγαινα με τον κ. Κασσελάκη. Όχι για να διαπιστώσουμε ποιος είναι ποιος λαϊκός αλλά επειδή αυτή την επιλογή μου αφήσατε. Δεν πάω συχνά παρότι μου αρέσει πολύ η ελληνική μουσική. Αγνοούσα ότι υπάρχουν σουίτες για να πω την αλήθεια. Σε άλλες εποχές σουίτες δεν υπήρχαν», ανέφερε. Με πληροφορίες από ΑΠΕ-ΜΠΕ ",https://www.naftemporiki.gr/wp-content/themes/naftemporiki/images/N.PNG,«Η απόδοση του κυβερνητικού σχήματος αξιολογείται συνέχεια. Δεν μου αρέσουν οι συχνοί ανασχηματισμοί» ανέφερε ο πρωθυπουργός
https://www.naftemporiki.gr/kosmos/1672106/airbus-neo-prototypo-elikoptero-peta-me-pano-apo-400-km-h/,Airbus: Νέο πρωτότυπο ελικόπτερο πετά με πάνω από 400 km/h,2024-05-27,12:46:46,Κόσμος,,,"Το όνομά του Racer και ένα πρωτότυπο ελικόπτερο της Airbus που μπορεί να προκαλέσει επανάσταση στις ταχείες αεροδιακομιδές, αφού μπορεί να πετά με ταχύτητα άνω από 400 χιλιομέτρων την ώρα! Τα αποκαλυπτήρια του νέου ελικοπτέρου της Airbus έγιναν στο  αεροδρόμιο Μαρινιάν της Μασσαλίας και η παρθενική του πτήση διήρκεσε περίπου τριάντα λεπτά. Το Racer δεν μοιάζει σε τίποτα με ένα παραδοσιακό ελικόπτερο. Χωρίς ουραίο ρότορα, αλλά με δύο έλικες σε κάθε πλευρά της ατράκτου. είναι ικανό να αναπτύσσει διπλάσια ταχύτητα από ένα συμβατικό ελικόπτερο. Η υψηλή ταχύτητα συνδυάζεται μάλιστα με χαμηλή  κατανάλωση καυσίμου. Και εδώ είναι που το νέο πρωτότυπο ελικόπτερο αλλάζει το παιχνίδι της αεροκομιδής. Το Racer υπόσχεται κατανάλωση καυσίμου 15% χαμηλότερη από αυτή ενός συμβατικού ελικοπτέρου, με ταχύτητα σχεδόν 40% υψηλότερη. «Ο στόχος του Racer δεν είναι να πάει όσο το δυνατόν πιο γρήγορα, αλλά να προσφέρει ενισχυμένες επιχειρησιακές δυνατότητες στη σωστή τιμή για αποστολές όπου η ταχύτητα μπορεί πραγματικά να είναι ένα πλεονέκτημα», δήλωσε ο  Ζουλιάν Γκιτόν, επικεφαλής του προγράμματος Racer. «Η ταχύτητα με κάθε κόστος χωρίς να λαμβάνονται υπόψη οι οικονομικές και περιβαλλοντικές επιπτώσεις δεν ενδιαφέρει κανέναν», είπε. Στο ευρωπαϊκό πρόγραμμα παραγωγής του Racer μετέχουν 13 χώρες. ",https://www.naftemporiki.gr/wp-content/themes/naftemporiki/images/N.PNG,"Κατανάλωση καυσίμου 15% χαμηλότερη από αυτή ενός συμβατικού ελικοπτέρου, με ταχύτητα σχεδόν 40% υψηλότερη"
https://www.naftemporiki.gr/finance/economy/1669437/airbnb-oi-koryfaies-taseis-gia-kalokairina-taxidia-to-top-10-ton-proorismon-stin-ellada/,Airbnb: Οι κορυφαίες τάσεις για καλοκαιρινά ταξίδια – Το top-10 των προορισμών στην Ελλάδα,2024-05-23,16:12:47,Οικονομία & Αγορές                \Οικονομία,,,"Τις τάσεις των καλοκαιρινών ταξιδιών του 2024, αλλά και τις κορυφαίους προορισμούς που επιλέγουν οι ελληνικές οικογένειες καταγράφει η Airbnb. Σύμφωνα με τα στοιχεία της πλατφόρμας, με βάση αναζητήσεις που έγιναν από τον Ιανουάριο έως τις 15 Μαρτίου 2024 για διαμονές τον Ιούνιο, τον Ιούλιο και τον Αύγουστο 2024, στην Ελλάδα δημοφιλείς προορισμοί είναι το Χαλάνδρι και το Μαρούσι, καθώς και παραθαλάσσιοι προορισμοί όπως η Δονούσα, η Βασιλική και το Σχίσμα Ελούντας. Ακολουθεί η δεκάδα με τις κορυφαίες τάσεις στους ελληνικούς προορισμούς Όπως προκύπτει από τα στοιχεία της Airbnb, το να έχουν περισσότερο εξωτερικό χώρο αποτελεί προτεραιότητα για τις οικογένειες αυτό το καλοκαίρι, με τις αναζητήσεις για υπαίθριες παροχές όπως πισίνες και μπάρμπεκιου να αυξάνονται κατά 13,7% για οικογενειακά ταξίδια των Ελλήνων χρηστών. Σχεδόν οι μισοί από τους Έλληνες επισκέπτες (48%) λένε ότι το να μπορούν να χωρέσουν όλη την οικογένειά τους σε ένα μέρος είναι καθοριστικός παράγοντας όταν πραγματοποιούν κρατήσεις, σύμφωνα με πρόσφατη έρευνα. Και το 64% λέει ότι οι παροχές όπως οι κουζίνες, οι χώροι εργασίας και οι αυλές είναι σημαντικές όταν πραγματοποιούν κρατήσεις. Μερικές από τις κορυφαίες κατηγορίες στις οποίες γίνονται κρατήσεις από οικογένειες αυτό το καλοκαίρι έχουν κεντρικό θέμα το να βρίσκονται κοντά σε νερό, συμπεριλαμβανομένων των κατηγοριών Εξοχή, Παραλία, Παραθαλάσσια, Εθνικά πάρκα και Εκπληκτική θέα. Ακολουθούν ορισμένοι από τους κορυφαίους εθνικούς προορισμούς κοντά στο νερό για ελληνικές οικογένειες αυτό το καλοκαίρι: Την ίδια ώρα, καθώς πλησιάζουν οι Ολυμπιακοί και Παραολυμπιακοί Αγώνες Παρίσι 2024 , επισκέπτες από όλο τον κόσμο προσπαθούν να εξασφαλίσουν μια θέση στην πρώτη σειρά στη διοργάνωση. Παρότι το Παρίσι είναι η πόλη με τις περισσότερες αναζητήσεις παγκοσμίως στο Airbnb αυτό το καλοκαίρι, πόλεις όπως η Λιλ, οι Βερσαλλίες και η Λυών είναι δημοφιλείς χάρη στη στρατηγική απόφαση να πραγματοποιηθούν οι αγώνες σε ολόκληρη τη Γαλλία. Είναι ενδεικτικό ότι οι προβολές σελίδων καταχώρισης κατά την περίοδο των Αγώνων είναι κατά μέσο όρο 11 φορές υψηλότερες στις γαλλικές διοργανώτριες πόλεις και τα περίχωρά τους σε σύγκριση με το προηγούμενο έτος. Επιπλέον, με το Ευρωπαϊκό Πρωτάθλημα Ποδοσφαίρου να ξεκινά σε 10 τοποθεσίες σε όλη τη Γερμανία τον Ιούνιο, τρεις από τις διοργανώτριες πόλεις -Ντόρτμουντ, Μόναχο και Στουτγάρδη- έχουν αναδειχθεί ως δημοφιλείς προορισμοί για επισκέπτες σε όλο τον κόσμο αυτό το καλοκαίρι. ",https://www.naftemporiki.gr/wp-content/themes/naftemporiki/images/N.PNG,Τι αναζητούν οι ελληνικές οικογένειες - Τι δείχνουν τα στοιχεία της πλατφόρμας
https://www.naftemporiki.gr/business/1657636/i-vronteri-ptosi-tis-vasilissas-toy-airbnb-poy-yposchotan-eykolo-kerdos/,Η βροντερή πτώση της Βασίλισσας του Airbnb,2024-05-09,23:57:50,Επιχειρήσεις,,Ο «χρυσός οργασμός» της Τάσλα,"To Airbnb  έγραψε μια από τις μεγάλες ιστορίες ανάκαμψης της πανδημίας. Τους πρώτους μήνες του 2020, καθώς ο κόσμος «έκλεινε», η εταιρεία έχασε σχεδόν το 80% των δραστηριοτήτων της, απέλυσε 1.900 υπαλλήλους και είδε την αποτίμησή της να διολισθαίνει από τα 31 δισεκατομμύρια δολάρια στα 18 δισεκατομμύρια δολάρια. Οι αναλυτές εκτίμησαν ότι η πανδημία θα απομάκρυνε οριστικά τους ταξιδιώτες από την ιδέα του home-sharing. Τα αποτελέσματα, με το τέλος των lockdown, τους διέψευσαν, καθώς οι Αμερικανοί έδειξαν μια πρωτοφανή όρεξη για ταξίδια σε ασφαλές ωστόσο περιβάλλον, κάτι που το εξασφάλιζαν τα δωμάτια του Airbnb. Η Τάλσα, μια πόλη 400.000 κατοίκων, γνωστή από καιρό ως η ” πρωτεύουσα του πετρελαίου στον κόσμο “, φάνηκε να είναι ένα γόνιμο έδαφος για την Airbnb. Με το Art Deco κέντρο της  ήταν ήδη ένας προορισμός για τους αγοραστές κατοικιών που αναζητούσαν προσιτές τιμές. Επιπλέον, η πόλη φλέρταρε έντονα τους απομακρυσμένους εργαζόμενους, προσφέροντας 10.000 δολάρια σε όποιον ήταν πρόθυμος να μετακομίσει στην πόλη. Οι έξυπνοι επενδυτές έβγαζαν μεγάλα κέρδη αγοράζοντας σπίτια και μεταπωλώντας τα. Η πόλη ζούσε με την αίσθηση ενός “χρυσού οργασμού” στις ενοικιάσεις. Και η Ντάνι Γουίντελ ήταν η αυτοαποκαλούμενη βασίλισσα του Airbnb στην πόλη. Για τους μέσους επενδυτές, τα νούμερα που προέκυπταν μετά την πανδημία ήταν ακαταμάχητα. Στην Τάλσα, μπορούσες να αγοράσεις ένα σπίτι σε προαστιακό στιλ για λιγότερο από 75.000 δολάρια και να το νοικιάσεις για 117 δολάρια τη βραδιά. Αν το έκλεινες τα τρία τέταρτα του μήνα -όπως έκαναν οι οικοδεσπότες κατά μέσο όρο εκείνη την εποχή- θα μπορούσες να βγάλεις μέχρι και 30.000 δολάρια το χρόνο. Και οι φορολογικές δηλώσεις της Γουίντελ έδειχναν η εταιρεία Widell Renovations απέφερε πάνω από 1 εκατομμύριο δολάρια σε ετήσιες κρατήσεις. Στο Facebook, μοίραζε συμβουλές σε ομάδες βραχυχρόνιας μίσθωσης και προσέφερε τις υπηρεσίες της για να μετατρέψει τα σπίτια σε μηχανές μετρητών. Υποσχέθηκε να δώσει στα ακίνητα την εμφάνιση ενός μπουτίκ ξενοδοχείου, να αναλάβει τη διαχείριση των επισκεπτών και να διασφαλίσει ότι υπήρχαν καθαρά σεντόνια και άφθονα αποθέματα χαρτιού τουαλέτας. Μέσα σε ένα χρόνο, η αυτοκρατορία κατέρρευσε. Οι οικοδεσπότες δεν έπαιρναν τα ενοίκιά τους. Οι υπάλληλοι δεν πληρώνονταν. Οι πιστωτές της χτύπησαν την πόρτα. Ο γάμος της είχε διαλυθεί. Η ξαφνική κατάρρευση – και το πλέγμα των κατηγοριών που τη συνόδευσαν – είναι μια προειδοποιητική ιστορία για το τι συμβαίνει όταν κανείς εμπιστεύεται υπερβολικά μια ασταθή αγορά, έναν μη δοκιμασμένο γκουρού και την υπόσχεση του εύκολου χρήματος. Η βασιλεία της βασίλισσας του Airbnb της Τάλσα είχε τελειώσει – και οι υπήκοοί της έμειναν να μαζεύουν τα κομμάτια. Η Γουίντελ ήταν μια πρώην λογίστρια που αποφοίτησε από το Πολιτειακό Πανεπιστήμιο της Οκλαχόμα, απέπνεε φινέτσα και αυτοπεποίθηση. Το 2017, κοσμούσε το εξώφυλλο του περιοδικού Tulsa People, επιδεικνύοντας το σπίτι στο Brady Heights που μοιραζόταν με τον σύζυγό της, Γουίλ Γουίντελ, ομοσπονδιακό δημόσιο συνήγορο υπεράσπισης. Το αγόρασαν αφού είχαν μεταπωλήσει ένα άλλο σπίτι στον ίδιο δρόμο, με την Γουίντελ να ξοδεύει εκατοντάδες ώρες “διασώζοντας κάθε λεπτομέρεια της αρχικής κατασκευής”, ενώ παράλληλα το εφοδίασε με ” λειτουργίες του 21ου αιώνα”. Η επωνυμία “Βασίλισσα της Airbnb”, η οποία ξεκίνησε ως το όνομα του λογαριασμού της Widell στην Airbnb, συνέβαλε στη δημιουργία μιας αύρας παντοδυναμίας. Καθώς η αγορά του Airbnb  επιταχύνθηκε, αναμεσα σε αυτήν και τον άνδρα της ανοιξε ένα χάσμα:  Ο άνδρας, που δεν αγαπούσε τον κίνδυνο,  ήθελε να εξαργυρώσει τα κέρδη και να συνταξιοδοτηθεί, ενώ η Γουίντελ ήταν απορροφημένη από τη νέα ευκαιρία να αναπτύξουν την επιχείρησή τους.  Και όλα έδειχνα ότι πάνε κατ’ ευχήν.  Η Γουίντελ , έκανε επαγγελματικά γεύματα στο Mahogany Prime Steakhouse, έναν κορυφαίο εστιατόριο της Τάλσα. Ήταν μέλος της λέσχης Summit Club -«η μοναδική ιδιωτική κοινωνική λέσχη της περιοχής- που βρίσκεται στην κορυφή του Bank of America Center, με πανοραμική θέα στον ποταμό Αρκάνσας. Συναναστρεφόταν με την τοπική ελίτ και ισχυριζόταν ότι είχε τις περισσότερες καταχωρήσεις Airbnb από οποιονδήποτε άλλον στην πόλη. Έκοψε τα μαλλιά της κοντά και, προς ενόχληση του συζύγου της, άλλαξε το συντηρητικό της στυλ με μεγάλα γυαλιά ηλίου και πιο «φανταχτερή» εμφάνιση. Πρόβαλλε επίσης μια εικόνα καλοσύνης. Προσέλαβε ανθρώπους που είχαν ποινικό μητρώο για να εργαστούν στην αποθήκη της, και συζητούσε την αγορά μιας εκκλησίας που θα μετέτρεπε σε καταφύγιο γυναικών. Αλλά τότε οι επενδυτές άρχισαν να κάνουν ερωτήσεις Διαμαρτύρονταν ότι η Γουίντελ διένειμε χαμηλότερα κέρδη από αυτά που ανέμεναν. Όταν την ρωτούσαν έριχνε την ευθύνη για την πτώση των εσόδων σε απροσδόκητα έξοδα καθαρισμού ή έλεγε ότι επισκέπτες προχωρούσαν σε ακυρώσεις.  «Κρατήσεις» άρχισαν να εξαφανίζονται μυστηριωδώς από το ημερολόγιο φιλοξενίας της Airbnb. Οι ιδιοκτήτες δεν πληρώνονταν, αλλά ούτε και οι εργαζόμενοι. «Η Ντάνι απλώς πετούσε χρήματα», είπε υπάλληλος της. « Όποιος την παρακολουθούσε στο διαδίκτυο την έβλεπε να ταξιδεύει και να αγοράζει πράγματα». Τους τελευταίους έξι μήνες, ο σύζυγός της ισχυρίστηκε ότι η Γουίντελ  είχε λάβει δάνεια 500.000 δολαρίων και είχε χρέη απο πιστωτικές που έφταναν τα 350.000  τα περισσότερα εν αγνοία του. Πελάτες ισχυρίστηκαν μάλιστα πως η γυναίκα είχε βγάλει πιστωτικές κάρτες στα ονόματά τους. «Σπατάλησε κάθε δεκάρα» είπε, ο Γουίλ Ένα απογευμα, η «βασίλισσα», πήρε τα λεφτά, και έφυγε από την πόλη με ένα ολοκαίνουργιο Land Rover. Μέχρι τώρα, έχει εμφανιστεί στο δικαστήριο λίγες φορές, ενώ απείλησε με όπλο τον Γουίλ και έναν πρώην πελάτη. Και οι δύο έχουν λάβει περιοριστικά μέτρα εναντίον της. Επιμέλεια: Κατερίνα Άτση ",https://www.naftemporiki.gr/wp-content/themes/naftemporiki/images/N.PNG,"Μια ιστορία για το τι συμβαίνει όταν κανείς εμπιστεύεται υπερβολικά μια ασταθή αγορά, έναν μη δοκιμασμένο γκουρού και την υπόσχεση του εύκολου χρήματο"
https://www.naftemporiki.gr/business/1641450/aegean-ependyei-se-4-nea-airbus-a321neo/,Aegean: Επενδύει σε 4 νέα Airbus A321neo,2024-04-17,13:21:15,Επιχειρήσεις,,,"Tη στρατηγική της απόφαση να επενδύσει σε, αρχικά, 4 αεροσκάφη μιας «ειδικά διαμορφωμένης», αναβαθμισμένης, έκδοσης των A321neo, με δυνατότητα πτήσεων μεγαλύτερης εμβέλειας, που θα μπορούν να φτάσουν και να εξυπηρετήσουν αγορές εκτός Ε.Ε., που βρίσκονται κυρίως στα νότια αλλά και νοτιοανατολικά της Ελλάδας, ανακοίνωσε η Aegean. Αυτά τα νέα και ειδικά διαμορφωμένα αεροσκάφη θα διαθέτουν μεγαλύτερη χωρητικότητα καυσίμων, παρέχοντας αυτονομία για πτήσεις διάρκειας έως και 7,5 ωρών. Παράλληλα η διαμόρφωση της καμπίνας τους θα είναι αναβαθμισμένη, προκειμένου να παρέχει ένα εντελώς διαφορετικό, υψηλότερο, επίπεδο άνεσης τόσο για τους επιβάτες της οικονομικής όσο και της διακεκριμένης θέσης (Business Class), με αντίστοιχα σημαντικά μικρότερο αριθμό θέσεων (λιγότερες από 180), σε σχέση με την τυπική έκδοση των A321neo της AEGEAN (220 θέσεις). Πρόσθετα χαρακτηριστικά των αεροσκαφών αυτών περιλαμβάνουν δορυφορική Wi-Fi σύνδεση, οθόνες ψυχαγωγίας (IFE) σε κάθε κάθισμα αλλά και ένα εξαιρετικά αναβαθμισμένο προϊόν για την Business Class με καθίσματα οριζόντιας ανάκλισης (lie flat seats). Στόχος της Aegean, μέσα από την επένδυση στα νέα ειδικά διαμορφωμένα αεροσκάφη, είναι να παρέχει αναβαθμισμένες υπηρεσίες σε υπάρχοντες αλλά και νέους προορισμούς εκτός Ε.Ε. και με διάρκεια πτήσεων από 4 έως και 7,5 ώρες. Συγκεκριμένα, η χρήση τους θα αφορά προορισμούς στην περιοχή του Κόλπου, που περιλαμβάνονται ήδη στο δίκτυο της (π.χ. Ριάντ, Τζέντα, Ντουμπάι), είτε αποτελούν πιθανές, νέες, προσθήκες στην περιοχή (π.χ. Μπαχρέιν, Ντόχα, Ομάν) αλλά και νέους δυνητικούς προορισμούς στην Κεντρική Αφρική (π.χ. Λάγος, Ναϊρόμπι, Αντίς Αμπέμπα) ή και στην Ασία με δυνατότητα κάλυψης προορισμών όπως το Δελχί και η Βομβάη, στην Ινδία ή το Αλμάτι στο Καζακστάν. Αυτοί οι προορισμοί εκτός Ε.Ε., με χρόνους πτήσεων μεταξύ 4 έως 7,5 ώρες εξυπηρετούνται από ευρωπαϊκές μητροπόλεις από αερομεταφορείς που χρησιμοποιούν συνήθως αεροσκάφη με καμπίνες που διασφαλίζουν μεγαλύτερη άνεση και μικρότερη πυκνότητα θέσεων σε σχέση με την «τυπική» διαμόρφωση καμπίνας (για τους ίδιους αερομεταφορείς) για εντός Ευρώπης πτήσεις μικρότερης διάρκειας. Με τη νέα αυτή επένδυση στα «ειδικού σκοπού» αεροσκάφη αλλά και την ποιότητα των πληρωμάτων της Aegean θα παρουσιαστεί ένα ιδιαίτερα αναβαθμισμένο προϊόν για τις ανάγκες των αγορών αυτών. Τα νέα αυτά αεροσκάφη αναμένεται να παραδοθούν και να ενταχθούν στο στόλο της Aegean το 2026 και το 2027. Ο διευθύνων σύμβουλος της Aegean, Δημήτρης Γερογιάννης δήλωσε σχετικά: «Πιστεύουμε στην ευκαιρία ανάπτυξης για την Aegean, αλλά και τη χώρα μας σε αγορές πέρα από την Ε.Ε., στην περιοχή του Κόλπου, στην Κεντρική Αφρική, αλλά και σε περιοχές της Ασίας που λόγω της γεωγραφικής μας θέσης, στο νοτιανατολικό άκρο της Ευρώπης, μπορούν να εξυπηρετηθούν με μια μεγαλύτερης εμβέλειας έκδοση των A321neo αεροσκαφών. Αναγνωρίζουμε επίσης ότι η μεγαλύτερη διάρκεια πτήσης απαιτεί αναβαθμισμένο επίπεδο άνεσης και συνολικής εμπειρίας των επιβατών μας. Προχωράμε σε μια σημαντική επένδυση σε αρχικά 4 αεροσκάφη μεγαλύτερης εμβέλειας αλλά και ενός εντελώς νέου επιπέδου άνεσης και εμπειρίας, δίνοντας στους ανθρώπους μας το κατάλληλο εργαλείο για να αναδείξουν τις αξίες της Aegean και σε αυτές τις αγορές. Η κίνησή μας αυτή αποτελεί ένα ακόμα σημαντικό βήμα για τη διεύρυνση των δυνατοτήτων μας, τόσο ποιοτικά όσο και σε γεωγραφική κάλυψη και ανυπομονούμε να καλωσορίσουμε τους επιβάτες μας, και από αυτές τις αγορές, στις πτήσεις μας μέσα στα επόμενα χρόνια». Στα τέλη του 2023, η Aegean άσκησε το δικαίωμα (Option) που προέβλεπε η συμφωνία με την Airbus για την αγορά 3 επιπλέον αεροσκαφών A321neo, καθώς και την μετατροπή 5 αρχικών παραγγελιών αεροσκαφών A320neo, στα μεγαλύτερα A321neo. Σε συνέχεια αυτών των κινήσεων, ο συνολικός αριθμός των αεροσκαφών neo της οικογένειας A320/321 που έχουν ήδη παραληφθεί ή έχουν παραγγελθεί έφτασε τα 50, εκ των οποίων τα 29 είναι πλέον A321neo. Από τα 29 συνολικά Α321neo, τα 4 αρχικά θα αφορούν την ειδική έκδοση μεγαλύτερων αποστάσεων. Συνολικά 28 αεροσκάφη neo έχουν ήδη παραδοθεί μέχρι σήμερα, ενώ άλλα 22 πρόκειται να παραληφθούν στο διάστημα 2024‑2028. ",https://www.naftemporiki.gr/wp-content/themes/naftemporiki/images/N.PNG,"Με σημαντικά μεγαλύτερη εμβέλεια και νέα ειδικά διαμορφωμένη καμπίνα επιβατών, για πτήσεις 4 έως 7,5 ωρών εκτός Ε.Ε."
https://www.naftemporiki.gr/kosmos/1612703/airbnb-apagoreyei-ti-chrisi-kameron-asfaleias-se-esoterikoys-choroys-ton-katalymaton/,Airbnb: Απαγορεύει τη χρήση καμερών ασφαλείας σε εσωτερικούς χώρους των καταλυμάτων,2024-03-11,21:44:47,Κόσμος,,,"Η Airbnb απαγορεύει τη χρήση καμερών ασφαλείας σε εσωτερικούς χώρους στα καταλύματα παγκοσμίως, όπως ανακοίνωσε σήμερα Δευτέρα η πλατφόρμα βραχυχρόνιας μίσθωσης. Προηγουμένως, η Airbnb επέτρεπε στους οικοδεσπότες να έχουν εσωτερικές κάμερες ασφαλείας σε κοινόχρηστους χώρους, εφόσον οι συσκευές γνωστοποιούνταν σαφώς στη σελίδα της καταχώρισης και τοποθετούνταν σε εμφανή σημεία του σπιτιού. Οι εσωτερικές κάμερες ασφαλείας, ωστόσο, δεν επιτρέπονταν ποτέ σε χώρους όπως οι χώροι ύπνου και τα μπάνια. Η ενημέρωση που ανακοινώθηκε τη Δευτέρα διευκρινίζει ότι οι εσωτερικές κάμερες ασφαλείας απαγορεύονται πλέον σε κάθε αγγελία, ανεξάρτητα από τη θέση, τον σκοπό ή την προηγούμενη γνωστοποίησή τους. «Ο στόχος μας ήταν να δημιουργήσουμε νέους, σαφείς κανόνες που θα παρέχουν στην κοινότητά μας μεγαλύτερη σαφήνεια σχετικά με το τι να περιμένει κανείς στην Airbnb», δήλωσε ο Juniper Downs, επικεφαλής της πολιτικής της κοινότητας και των συνεργασιών της Airbnb, σε ανάρτηση στο blog της εταιρείας τη Δευτέρα. Ο Downs πρόσθεσε ότι η νέα πολιτική δημιουργήθηκε σε συνεννόηση με τους επισκέπτες, τους οικοδεσπότες και τους ειδικούς σε θέματα προστασίας της ιδιωτικής ζωής. Η εταιρεία τόνισε ότι η πλειονότητα των καταχωρίσεων στην Airbnb δεν αναφέρει επί του παρόντος ότι διαθέτει κάμερα ασφαλείας, πράγμα που σημαίνει ότι η ενημέρωση της πολιτικής θα πρέπει να επηρεάσει μόνο ένα μικρό υποσύνολο των οικοδεσποτών. Οι οικοδεσπότες που διαθέτουν επί του παρόντος κάμερες ασφαλείας σε εσωτερικούς χώρους έχουν προθεσμία μέχρι τις 30 Απριλίου για να τις αφαιρέσουν. Μετά την ημερομηνία αυτή, ένας οικοδεσπότης που παραβιάζει τη νέα πολιτική μπορεί να αντιμετωπίσει συνέπειες, συμπεριλαμβανομένης της αφαίρεσης του καταλύματος ή του λογαριασμού στην πλατφόρμα. Οι εξωτερικές κάμερες ασφαλείας, όπως οι κάμερες κουδουνιού, θα συνεχίσουν να επιτρέπονται στην Airbnb. Οι οικοδεσπότες, ωστόσο, θα πρέπει να γνωστοποιούν στους επισκέπτες την παρουσία και τη γενική τοποθεσία τυχόν εξωτερικών καμερών πριν κάνουν κράτηση. Η χρήση εσωτερικών καμερών ασφαλείας στις καταχωρήσεις της Airbnb έχει προκαλέσει εδώ και καιρό την απογοήτευση των ταξιδιωτών που χρησιμοποιούν την πλατφόρμα. Πηγή: CNN ",https://www.naftemporiki.gr/wp-content/themes/naftemporiki/images/N.PNG,"Προηγουμένως, η Airbnb επέτρεπε στους οικοδεσπότες να έχουν εσωτερικές κάμερες ασφαλείας σε κοινόχρηστους χώρους"
https://www.naftemporiki.gr/clickatlife/1608471/3-paramythenia-airbnb-stin-ellada-gia-tin-pio-prototypi-diamoni-2/,3 παραμυθένια Airbnb στην Ελλάδα για την πιο πρωτότυπη διαμονή,2024-03-07,10:45:57,Clickatlife,,,"The Old Bus Away with the Fairies, Νεάπολη Λασιθίου από 60 ευρώ/βραδιά
Στα βόρεια της Κρήτης, κάτι παραπάνω από 1 ώρα οδικώς από το αεροδρόμιο του Ηρακλείου, σας περιμένει ένα παλιό λεωφορείο που έχει μετατραπεί σε ένα μαγικό χώρο διαμονής. Δίπλα στη θάλασσα, με θέα τον ορίζοντα από την ανατολή μέχρι το ηλιοβασίλεμα, το συγκεκριμένο Airbnb βρίσκεται μακριά από τους θορύβους της πόλης, στην αρμονία της φύσης. Τριγύρω δεν υπάρχει τίποτε άλλο πέρα από φύση, θάλασσα, ουρανός και επιβλητικοί λόφοι, που σημαίνει ότι το βράδυ θα κοιμάστε με τους ήχους της θάλασσας, θα κοιτάτε τα αστέρια και θα έρθετε σε επαφή με τη φύση και τη γαλήνη της. Συνδεδεμένο με το λεωφορείο είναι και ένα art studio-δωμάτιο με ξεχωριστή είσοδο, ιδανικό για γιόγκα, διαλογισμό, χαλάρωση κ.ο.κ., ενώ συνολικά στο λεωφορείο και το στούντιο μπορούν να φιλοξενηθούν μέχρι 4 άτομα. Υπάρχει κουζίνα σχεδιασμένη για μαγείρεμα έξω στη φύση, wc και ντους και φυσικά δεν θα μπορούσαν να λείπουν και οι αιώρες για την απόλυτη χαλάρωση με θέα το απέραντο γαλάζιο. Διαβάστε περισσότερα ",https://www.naftemporiki.gr/wp-content/themes/naftemporiki/images/N.PNG,"Σε ένα παλιό λεωφορείο στη Νεάπολη Λασιθίου, σε ένα ξυλόσπιτο στην Κέρκυρα ή μήπως σε ένα σαλέ στα Τζουμέρκα; Ό,τι κι αν επιλέξετε, η διαμονή σε αυτά τα Airbnb σίγουρα διαφέρει από τα καθιερωμένα."
https://www.naftemporiki.gr/finance/economy/1577062/akinita-i-platforma-gia-tin-ekptosi-ston-enfia-kai-o-neos-kad-gia-ta-airbnb/,Ακίνητα: Η πλατφόρμα για την έκπτωση στον ΕΝΦΙΑ και ο νέος ΚΑΔ για τα airbnb,2024-01-27,09:14:41,Οικονομία & Αγορές                \Οικονομία,"Ραλλού Αλεξοπούλου                                             •

[email protected]",Έκπτωση 10% στον φετινό ΕΝΦΙΑ,"© Απαγορεύεται από το δίκαιο της Πνευμ. Ιδιοκτησίας η καθ΄οιονδήποτε τρόπο παράνομη χρήση/ιδιοποίηση του παρόντος, με βαρύτατες αστικές και ποινικές κυρώσεις για τον παραβάτη Εντός της εβδομάδας αναμένεται να εκδοθεί η απόφαση για την πλατφόρμα μέσω της οποίας οι ιδιοκτήτες ακινήτων θα δηλώνουν τα ακίνητα που έχουν ασφαλίσει έναντι φυσικών καταστροφών και να κερδίσουν μείωση στον φετινό ΕΝΦΙΑ κατά 10%. Στο μεταξύ, ορίστηκε ο Κωδικός Αριθμός Δραστηριότητας (Κ.Α.Δ.) για τους ιδιοκτήτες που διαθέτουν για βραχυχρόνια μίσθωση από τρία ακίνητα και πάνω καθώς με βάση το νέο καθεστώς θα πρέπει να ανοίξουν βιβλία. Τα αναλυτικά στοιχεία για τα ασφαλιστήρια συμβόλαια κατοικίας φυσικών προσώπων έχουν ήδη αποστείλει οι ασφαλιστικές εταιρείες στην ΑΑΔΕ προκειμένου οι δικαιούχοι να κερδίσουν έκπτωση 10% στον ΕΝΦΙΑ του 2024. Τη σκυτάλη θα πάρουν αυτή την εβδομάδα οι φορολογούμενοι – ιδιοκτήτες των ακινήτων προκειμένου να εξετάσουν αν τα στοιχεία που έχουν σταλεί αντιστοιχούν στα ακίνητα τους. Στη συνέχεια και αφού τα στοιχεία επικυρωθούν από τις ασφαλιστικές εταιρείες έως τα μέσα Μαρτίου, η ΑΑΔΕ θα προχωρήσει στην εκκαθάριση του φετινού ΕΝΦΙΑ. Την προηγούμενη εβδομάδα ολοκληρώθηκε η αποστολή στην ΑΑΔΕ των στοιχείων των ασφαλιστηρίων συμβολαίων κατοικίας φυσικών προσώπων που καλύπτουν κινδύνους πυρκαγιάς, σεισμού και πλημμύρας τα οποία ήταν σε ισχύ το 2023 καθώς και τυχόν ανανεώσεις ή τροποποιήσεις αυτών. Τα στοιχεία των ασφαλιστηρίων συμβολαίων που οι ασφαλιστικές εταιρείες έχουν διαβιβάσει στην ΑΑΔΕ είναι :
α) ΑΦΜ και ονοματεπώνυμο του λήπτη της ασφάλισης,
β) αριθμός ασφαλιστηρίου συμβολαίου,
γ) ημερομηνία έναρξης και λήξης της ασφάλισης,
δ) ασφαλιστικοί κίνδυνοι σεισμού, πυρκαγιάς και πλημμύρας που καλύπτει το συμβόλαιο,
ε) ασφαλισμένο κεφάλαιο που καλύπτει και τους τρεις ανωτέρω ασφαλιστικούς κινδύνους (σεισμό, πυρκαγιά και πλημμύρα),
στ) διεύθυνση, και περιγραφή της ασφαλισμένης κατοικίας. Ειδικότερα: Νομός, Δήμος, Δημοτική Ενότητα, Δημοτικό ή Κοινοτικό Διαμέρισμα, Οδός, Αριθμός, Ταχυδρομικός Κώδικας, Ονομασία οδού ακινήτου, Όροφος, Επιφάνεια κυρίων και βοηθητικών χώρων και Έτος κατασκευής, εφόσον αναφέρονται στο συμβόλαιο,
ζ) μοναδικός αριθμός εγγραφής ασφαλιστηρίου. Η επόμενη κίνηση ανήκει στους ιδιοκτήτες ακινήτων καθώς μπαίνοντας στην εφαρμογή θα χρειαστεί να επικυρώσουν τα στοιχεία που αναγράφονται. Αν η διάρκεια της ασφάλισης είναι μικρότερη του ενός έτους, η μείωση του ΕΝΦΙΑ προσαρμόζεται αναλογικά. Αυτό σημαίνει ότι για ασφάλιση διάρκειας 12 μηνών ο ΕΝΦΙΑ μειώνεται 10%, για 9 μήνες εφαρμόζεται έκπτωση 7,5%, για έξι μήνες η έκπτωση περιορίζεται στο 5% και για τρεις μήνες στο 2,5% Αξίζει να σημειωθεί ότι από φέτος όλες οι μεγάλες εταιρείες με κύκλο εργασιών άνω των 2 εκατ. ευρώ, θα πρέπει να είναι υποχρεωτικά ασφαλισμένες καθώς σε περίπτωση φυσικών καταστροφών, δεν θα αποζημιώνονται πλέον από το κράτος. Νέο ΚΑΔ θα πρέπει να αποκτήσουν ή να προσθέσουν όσοι φορολογούμενοι διαθέτουν τρία ή περισσότερα ακίνητα για βραχυχρόνια μίσθωση. Με βάση το νέο φορολογικό καθεστώς, η συγκεκριμένοι κατηγορία ιδιοκτητών θα πρέπει να κάνουν έναρξη επιχειρηματικής δραστηριότητας με βάση τον ΚΑΔ: ·        55.20.11.06         Υπηρεσίες βραχυχρόνιας μίσθωσης ακινήτων μέσω των ψηφιακών πλατφορμών στο πλαίσιο της οικονομίας του διαμοιρασμού Αυτό σημαίνει ότι θα πρέπει πλέον να καταβάλλουν ασφαλιστικές εισφορές, τέλος επιτηδεύματος και ΦΠΑ, ενώ το φορολογητέο εισόδημά τους για το 2024 θα υπολογισθεί με βάση τα τεκμήρια που ισχύουν για τους ελεύθερους επαγγελματίες. Η ΑΑΔΕ σχεδιάζει να προχωρήσει σε μία σειρά από διασταυρώσεις ανάμεσα στα ΑΦΜ ιδιοκτητών, στους  Αριθμούς Ταυτότητας Ακινήτου (ΑΤΑΚ) και στα μητρώα στις πλατφόρμες βραχυχρόνιας μίσθωσης ακινήτων. Βασικός στόχος είναι να  εντοπιστούν όσοι ενοικιάζουν πάνω από δύο ακίνητα με βραχυχρόνια μίσθωση και δεν έχουν γυρίσει το ΑΦΜ τους σε επαγγελματικό. Εκτιμάται ότι περίπου 7.500 φορολογούμενοι που διαθέτουν τρία ή περισσότερα ακίνητα θα υποχρεωθούν να κάνουν έναρξη επιχειρηματικής δραστηριότητας. Επιπλέον, όλοι οι ιδιοκτήτες ή διαχειριστές ακινήτων βραχυχρόνιας μίσθωσης, ιδιώτες ή νομικά πρόσωπα, ανεξαρτήτως του αριθμού των ακινήτων, υπόκεινται πλέον σε Τέλος Διαμονής Παρεπιδημούντων και σε Τέλος Ανθεκτικότητας στην Κλιματική Κρίση. ",https://www.naftemporiki.gr/wp-content/themes/naftemporiki/images/N.PNG,Ορίστηκε ο ΚΑΔ για τους ιδιοκτήτες ακινήτων βραχυχρόνιας μίσθωσης - Τι θα γίνει με την έκπτωση του 10% στον ΕΝΦΙΑ
https://www.naftemporiki.gr/techscience/1552601/i-airbnb-chrisimopoiei-techniti-noimosyni-gia-na-empodisei-ta-revegion/,Η Airbnb χρησιμοποιεί τεχνητή νοημοσύνη για να εμποδίσει τα ρεβεγιόν,2023-12-20,10:07:37,Τεχνολογία & Επιστήμη,,,"Η Airbnb χρησιμοποιεί τεχνητή νοημοσύνη για να καταπολεμήσει τα πάρτι που διοργανώνονται στα ακίνητά της τηn παραμονής των Χριστουγέννων και της Πρωτοχρονιάς. Η εταιρεία της δημοφιλέστερης πλατφόρμας βραχυπρόθεσμης ενοικίασης δεν επιτρέπει στους πελάτες της να διοργανώνουν πάρτι στα ακίνητα που ενοικιάζουν αλλά υπήρξαν πολλά παράπονα τα προηγούμενα χρόνια για τέτοιου είδους δραστηριότητα το βράδυ της παραμονής Χριστουγέννων και κυρίως την παραμονή της Πρωτοχρονιάς. Η Airbnb ανακοίνωσε ότι το σύστημα τεχνητής νοημοσύνης που θα χρησιμοποιήσει λειτουργεί στις ιστοσελίδες της σε όλο τον κόσμο  συμπεριλαμβανομένων των ΗΠΑ, του Ηνωμένου Βασιλείου, της Γαλλίας, της Νέας Ζηλανδίας, του Καναδά και της Αυστραλίας. Το σύστημα εξετάζει εκατοντάδες δεδομένα μιας κράτησης τα οποία υποδεικνύουν το πόσο πιθανό είναι μια κράτηση να έχει γίνει για να φιλοξενήσει ένα πάρτι. Η διάρκεια της μίσθωσης, ο τύπος της καταχώρισης όπως για παράδειγμα εάν η κράτηση γίνεται την τελευταία στιγμή και άλλα δεδομένα αξιολογούνται από το σύστημα που εκδίδει ένα πόρισμα με το επίπεδο κινδύνου να γίνει σε ένα ακίνητο μια εορταστική εκδήλωση. Η εταιρεία αποφάσισε πώς οι μισθώσεις που προσδιορίζονται από το σύστημα ως «δυνητικά υψηλότερου κινδύνου για διεξαγωγή πάρτι» θα μπλοκάρονται. Οι επισκέπτες που κάνουν κράτηση θα πρέπει να βεβαιώσουν ότι κατανοούν τα πάρτι που απαγορεύει η Airbnb. Όποιος παραβαίνει τον κανόνα αντιμετωπίζει αναστολή ή απομάκρυνση από την πλατφόρμα, είπε η εταιρεία. Ο Νάμπα Μπάνετζι επικεφαλής εμπιστοσύνης και ασφάλειας στην Airbnb αναφέρει: «Όσον αφορά το πώς χρησιμοποιούμε τεχνολογία όπως η τεχνητή νοημοσύνη, εστιάζουμε στην υιοθέτηση μιας στοχαστικής προσέγγισης που στοχεύει να ωφελήσει τους οικοδεσπότες, τους επισκέπτες και τις γειτονιές. Είμαστε αισιόδοξοι ότι αυτά τα μέτρα θα βοηθήσουν να έχουν θετικό αντίκτυπο στις κοινότητες που εξυπηρετούμε». Η Airbnb απαγόρευσε για πρώτη φορά τα πάρτι τον Αύγουστο του 2020 ως προσωρινό μέτρο ασφαλείας κατά τη διάρκεια της πανδημίας. Ωστόσο, η απαγόρευση έγινε μόνιμη τον περασμένο Ιούνιο μετά από πυροβολισμούς σε ακίνητα της Airbnb που είχαν ενοικιαστεί και χρησιμοποιηθεί για μεγάλες συγκεντρώσεις. Naftemporiki.gr ",https://www.naftemporiki.gr/wp-content/themes/naftemporiki/images/N.PNG,Ένας αλγόριθμος εντοπίζει ενοικιάσεις που γίνονται για διοργάνωση εορταστικών πάρτι
https://www.naftemporiki.gr/kosmos/1549945/turkish-airlines-agora-355-aeroskafon-airbus-entos-tis-epomenis-dekaetias/,Turkish Airlines: Αγορά 355 αεροσκαφών Airbus εντός της επόμενης δεκαετίας,2023-12-15,20:54:37,Κόσμος,,,"Στην αγορά 355 αεροσκαφών Airbus πρόκειται να προχωρήσει η τουρκική αεροπορική εταιρεία Turkish Airlines εντός της επόμενης δεκαετίας. Παρ’ όλα αυτά, η ευρωπαϊκή εταιρεία έκανε λόγο από την πλευρά της για πρόθεση αγοράς 220 αεροπλάνων. Οι δύο πλευρές δεν έχουν προς το παρόν δώσει κάποια εξήγηση για τα διαφορετικά νούμερα που επικαλούνται. Η Turkish Airlines ανέφερε στην ανακοίνωσή της ότι θα αγοράσει 230 αεροσκάφη, με οψιόν αγοράς άλλων 115, στο πλαίσιο του στρατηγικού σχεδίου της για τη δεκαετία 2023-33. Η Airbus από την πλευρά της, σε ξεχωριστή ανακοίνωση, λέει ότι η τουρκική εταιρεία παρήγγειλε 220 αεροπλάνα. «Η Τουρκία αναπτύσσεται και η Turkish Airlines πετά ψηλά (…) Αποφασίσαμε να αγοράσουμε 335 αεροσκάφη Airbus», έγραψε στην πλατφόρμα Χ ο πρόεδρος της αεροπορικής εταιρείας Μπιλάλ Εκσί. «Ελπίζω ότι αυτό θα είναι προς όφελος της χώρας μας και της εταιρείας μας», πρόσθεσε. https://twitter.com/TurkishAirlines/status/1735693476161892657 Πηγές: ΑΜΠΕ, AFP ",https://www.naftemporiki.gr/wp-content/themes/naftemporiki/images/N.PNG,"Η Turkish Airlines ανέφερε στην ανακοίνωσή της ότι θα αγοράσει 230 αεροσκάφη, με οψιόν αγοράς άλλων 115"
https://www.naftemporiki.gr/finance/world/1547787/airbnb-dinei-576-ekat-eyro-gia-na-kleisei-i-forologiki-diamachi-me-tis-italikes-arches/,Airbnb: Δίνει 576 εκατ. ευρώ για να κλείσει η φορολογική διαμάχη με τις ιταλικές αρχές,2023-12-13,14:58:05,Οικονομία & Αγορές                \Διεθνή,,,"Η Airbnb κατέληξε σε διακανονισμό με τις ιταλικές αρχές, συμφωνώντας να καταβάλει 576 εκατ. ευρώ και τερματίζοντας μια διαμάχη που τον προηγούμενο μήνα χτύπησε κόκκινο με την εισαγγελία της χώρας να δίνει εντολή για την κατάσχεση κεφαλαίων από την πλατφόρμα. Πρόκειται για ποσό χαμηλότερο από αυτό που ζητούσαν οι ιταλικές αρχές τον προηγούμενο μήνα. Οι εισαγγελείς κατηγορούν την Airbnb ότι δεν συμμορφώθηκε με νόμο του 2017 που απαιτεί από την εταιρεία και άλλους παρόχους βραχυπρόθεσμων μισθώσεων ακινήτων να παρακρατούν το 21% των εσόδων από τους ιδιοκτήτες και να το καταβάλλουν στις φορολογικές αρχές της Ιταλίας. Ανακοινώνοντας τον διακανονισμό, η Airbnb ανέφερε ότι καλύπτει τις παρακρατήσεις για το διάστημα μεταξύ 2017 και 2021, προσθέτοντας ότι συνεχίζονται οι συζητήσεις σχετικά με τις φορολογικές υποχρεώσεις για τα έτη 2022 και 2023. Η εταιρεία πρόσθεσε ότι ελπίζει ότι η διευθέτηση της φορολογικής υπόθεσης θα συμβάλει στη μείωση των εντάσεων με τη Ρώμη, ενώ ανακοίνωσε ότι ετοιμάζεται να εισαγάγει νέα εργαλεία για τους οικοδεσπότες της πλατφόρμας που θα επιτρέψουν στην Airbnb να παρακρατεί αυτόματα το φορολογητέο εισόδημά τους πριν το καταβάλει στις ιταλικές αρχές. Τον περασμένο μήνα, οι εισαγγελείς έθεσαν επίσης υπό έρευνα τρία άτομα που είχαν διευθυντικούς ρόλους στην Airbnb την περίοδο μεταξύ 2017 και 2021. Αυτές οι έρευνες βρίσκονται σε εξέλιξη, σύμφωνα με άτομο που γνωρίζει το θέμα. Τα ιταλικά προβλήματα δεν είναι τα μοναδικά που αντιμετωπίζει η εταιρεία. Οι αρχές σε όλο τον κόσμο βάζουν στο στόχαστρο την Airbnb όλο και περισσότερο λόγω της έλλειψης διαθεσιμότητας κατοικιών, της αύξησης των ενοικίων και του τουριστικού κύματος που «πνίγει» τις πόλεις. Στην Ιταλία υπάρχει έντονη δυσαρέσκεια επειδή πολλά ακίνητα σε δημοφιλείς ταξιδιωτικούς προορισμούς χρησιμοποιούνται για ενοικιάσεις στην πλατφόρμα, ενώ την ίδια ώρα φοιτητές, νεαρές οικογένειες και εργαζόμενοι δεν μπορούν να βρουν μέρος για να ζήσουν. Με πληροφορίες από Financial Times ",https://www.naftemporiki.gr/wp-content/themes/naftemporiki/images/N.PNG,Αφορά παρακρατήσεις για το διάστημα μεταξύ 2017 και 2021
https://www.naftemporiki.gr/finance/world/1542731/i-poli-poy-echei-perissoteres-klines-airbnb-apo-katoikoys/,Η πόλη που έχει περισσότερες κλίνες Airbnb από κατοίκους,2023-12-01,17:07:36,Οικονομία & Αγορές                \Διεθνή,,«Πόσο να αντέξεις…;»,"Ήταν γνωστή ως η πόλη της «Αφροδίτης» του Μποτιτσέλι και του «Δαβίδ» του Μιχαήλ Άγγελου. Τώρα κάποιοι την αποκαλούν πόλη της Airbnb. Οι βραχυχρόνιες μισθώσεις στη Φλωρεντία αυξήθηκαν εκρηκτικά τα τελευταία χρόνια, ωθώντας στα ύψη τα ενοίκια και «διώχνοντας» τους κατοίκους, όπως αναφέρει σε ρεπορτάζ της η Wall Street Journal. Τα καταστήματα, που κάποτε εξυπηρετούσαν ντόπιους, είναι πια σπάνια. Στο κέντρο της πόλης σχεδόν σε όλα τα κτίρια υπάρχουν ειδικές κλειδοθήκες στις εισόδους, που επιτρέπουν στους επισκέπτες την πρόσβαση στο διαμέρισμα χωρίς να χρειαστεί να συναντήσουν ποτέ τον ιδιοκτήτη. Ορισμένα κτίρια έχουν 4 ή 5. Είναι κάτι που συναντάς και στη Βενετία ή σε ορισμένους δρόμους της Ρώμης. Αλλά στη Φλωρεντία, «καθώς ήρθε η Airbnb, έφυγαν οι κάτοικοι», σημειώνει το ρεπορτάζ. Σχεδόν το 30% των σπιτιών στην κεντρική Φλωρεντία είναι εγγεγραμμένα στην Airbnb, σύμφωνα με μελέτη δύο καθηγητών στο πανεπιστήμιο La Sapienza της Ρώμης. Σε αυτά δεν περιλαμβάνονται διαμερίσματα που είναι εγγεγραμμένα σε άλλες πλατφόρμες βραχυχρόνιας μίσθωσης, όπως η Vrbo. Σύμφωνα με την ίδια μελέτη, το ιστορικό κέντρο της Φλωρεντίας – μνημείο παγκόσμιας κληρονομιάς της Unesco- έχει περισσότερες κλίνες Airbnb από κατοίκους. «Ακόμη και εάν έχεις πολλά λεφτά, δεν βρίσκεις να νοικιάσεις κανονικά για όλο τον χρόνο σπίτι, γιατί όλα τα διαμερίσματα είναι στην Airbnb» εξηγεί στην αμερικανική εφημερίδα η Linda Sanesi, κάτοικος της πόλης, στην οποία διατηρεί και ένα κομμωτήριο. Κάποτε δούλευε μόνο με ντόπιους. Τώρα το 60% των πελατών της είναι τουρίστες. Εκπρόσωπος της εταιρείας δήλωσε στη WSJ ότι η Airbnb γνωρίζει τα προβλήματα και τις πιέσεις που μπορεί να προκαλέσει μεγάλος όγκος τουριστών σε ιστορικές πόλεις όπως η Φλωρεντία. Ο αριθμός των διαμερισμάτων της Φλωρεντίας στην πλατφόρμα έχει υπερδιπλασιαστεί σε σχέση με το 2016. Τα 3/4 των βραχυχρόνιων μισθώσεων αφορούν το ιστορικό κέντρο. Οι 40.000 κάτοικοι που παραμένουν στην κεντρική Φλωρεντία βλέπουν ξαφνικά τα πάντα να ακριβαίνουν, ενώ έρχονται αντιμετωποι με περισσότερη κίνηση και περισσότερο θόρυβο. «Εάν είσαι ο μόνος μόνιμος ένοικος σε ένα κτίριο και τα άλλα 7 διαμερίσματα είναι Airbnb, αντιστέκεσαι για λίγο και μετά φεύγεις» λέει ο Massimo Torelli, ντόπιος και μέλος οργάνωσης που δίνει αγώνα για πιο προσιτή στέγαση στην πόλη. «Πόσο να αντέξεις ανθρώπους να έρχονται και να φεύγουν οποιαδήποτε στιγμή της ημέρας, να κάνουν συνεχώς πάρτι και όλα όσα κάνουμε όταν είμαστε σε διακοπές; Είναι φυσιολογικό για αυτούς που είναι τουρίστες. Αλλά μπορεί κάποιος να ζει μόνιμα σε ένα τέτοιο μέρος;» εξηγεί, και καταλήγει: «Η Βενετία χάθηκε. Αλλά μπορούμε ακόμη να σώσουμε τη Φλωρεντία». ",https://www.naftemporiki.gr/wp-content/themes/naftemporiki/images/N.PNG,Οι ντόπιοι βλέπουν ένα κύμα τουριστών και εκρηκτική άνοδο στα ενοίκια - Ολοένα και περισσότερα διαμερίσματα είναι Airbnb
https://www.naftemporiki.gr/finance/world/1541827/i-iaponia-fimizetai-gia-ta-adeia-spitia-tis-i-airbnb-thelei-na-ta-gemisei-me-toyristes/,Η Ιαπωνία φημίζεται για τα άδεια σπίτια της- Η Airbnb θέλει να τα γεμίσει με τουρίστες,2023-11-29,14:21:10,Οικονομία & Αγορές                \Διεθνή,,,"«Akiya» ονομάζονται στην ιαπωνική γλώσσα τα άδεια σπίτια και αποτελούν μία μεγάλη πληγή για τη χώρα. Σύμφωνα με τα στοιχεία της κυβέρνησης, η Ιαπωνία έχει περίπου 8,49 εκατομμύρια «akiya» Πολλά από αυτά τα σπίτια έχουν εγκαταλειφθεί καθώς ο πληθυσμός της Ιαπωνίας συρρικνώνεται και γερνά. Συνήθως βρίσκονται σε αγροτικές περιοχές, μερικές από τις οποίες έχουν μετατραπεί σε πόλεις-φαντάσματα καθώς οι κάτοικοι τις εγκαταλείπουν πηγαίνοντας στα μεγάλα αστικά κέντρα. Καθώς κανείς δεν ζει σε αυτά τα σπίτια, δεν υπάρχει ιδιαίτερο κίνητρο για τους ιδιοκτήτες τους να τα συντηρήσουν, καθώς τα ίδια τα κτίρια συνήθως δεν είναι μεγάλης αξίας. Η ιαπωνική κυβέρνηση προσπάθησε να προσφέρει κίνητρα σε Ιάπωνες και ξένους πολίτες που ενδιαφέρονται να μετακινηθούν σε αυτές τις περιοχές και να αγοράσουν τη γη. Ωστόσο, ο αριθμός των «akiya» αναμένεται να συνεχίσει να αυξάνεται, με το ερευνητικό ινστιτούτο Nomura να προβλέπει ότι τουλάχιστον το 30% των σπιτιών στην Ιαπωνία θα έχει εγκαταλειφθεί μέχρι το 2033. Μπροστά σε αυτή την εγκατάλειψη, έρχεται η Airbnb φιλοδοξώντας να πείσει τους ιδιοκτήτες ότι μπορούν να μετατρέψουν τα εγκαταλειμμένα σπίτια τους σε τουριστικά αξιοθέατα και πηγή εισοδήματος. «Μπορεί να αποτελέσουν μια καλή πηγή εισοδήματος αφού οι άνθρωποι συνταξιοδοτηθούν. Εάν οι ιδιοκτήτες αδρανών περιουσιακών στοιχείων τα ανακαινίσουν και τα μετατρέψουν σε καταλύματα, αυτό θα ήταν μια λύση», δήλωσε ο επικεφαλής της Airbnb για την Ιαπωνία, Yasuyuki Tanabe, στο Nikkei. Η Airbnb ελπίζει να συνεργαστεί με επιχειρήσεις και τοπικές κυβερνήσεις για να ενθαρρύνει τους ιδιοκτήτες κατοικιών να επενδύσουν στις ανακαινίσεις, πρόσθεσε. «Ο αριθμός των akiya αυξάνεται και αναμένεται να αυξηθεί περαιτέρω. Πολλά από αυτά είναι πολύ καλά για να εγκαταλειφθούν. Υπάρχουν επίσης κίνδυνοι για την ασφάλεια εάν αφεθούν αφύλακτα». Η εταιρεία ενδιαφέρεται ιδιαίτερα για τα «kominka», όπως ονομάζονται τα ξύλινα παραδοσιακά σπίτια, τα οποία πιστεύει ότι θα προσελκύσουν ξένους τουρίστες που ενδιαφέρονται για την ιστορία και τον πολιτισμό της Ιαπωνίας. Ο Tanabe είπε επίσης ότι η εταιρεία «εμβαθύνει τους δεσμούς» της με μια ένωση που διατηρεί αυτά τα σπίτια και έχει δωρίσει περίπου 1 εκατ. δολάρια στον οργανισμό. ",https://www.naftemporiki.gr/wp-content/themes/naftemporiki/images/N.PNG,"Περίπου 8,49 εκατ. τα άδεια σπίτια της χώρας"
https://www.naftemporiki.gr/finance/world/1541166/vryxelles-ayxisi-sta-enoikia-ton-monimon-katoikon-logo-tis-ypsilis-sygkentrosis-katalymaton-airbnb/,Βρυξέλλες: Αύξηση στα ενοίκια των μόνιμων κατοίκων λόγω της υψηλής συγκέντρωσης καταλυμάτων Airbnb,2023-11-27,20:19:06,Οικονομία & Αγορές                \Διεθνή,,,"Έρευνα του Ελεύθερου Πανεπιστημίου Βρυξελλών, VUB, έδειξαν ότι η υψηλή συγκέντρωση καταλυμάτων στην πλατφόρμα Airbnb σε ορισμένες γειτονιές των Βρυξελλών συνδέεται με τη σημαντική αύξηση των μέσων ενοικίων μακροπρόθεσμων συμβολαίων. Για να αποδείξουν την επίδραση της Airbnb στην αγορά ενοικίων, οι ερευνητές του Πανεπιστημίου VUB μελέτησαν δεδομένα από το 2015 ως το 2020, στις γειτονιές των Βρυξελλών με την υψηλότερη συγκέντρωση καταλυμάτων βραχυχρόνιας ενοικίασης. Τα ευρήματά τους δείχνουν άμεση συσχέτιση μεταξύ του αριθμού των ακινήτων στην πλατφόρμα Airbnb και των τιμών που πληρώνουν οι ντόπιοι ενοικιαστές. Τα καταλύματα Airbnb συγκεντρώνονται περισσότερο στο τουριστικό κέντρο των Βρυξελλών, στην ευρωπαϊκή συνοικία (Σουμάν και Λεοπόλντ Παρκ) και στους δήμους Ιξέλ και Σεν-Ζιλ. Το μηνιαίο ενοίκιο ανά δωμάτιο αυξήθηκε από 365 ευρώ το 2016 σε 460 ευρώ το 2018 και το 2020 εν μέσω πανδημίας, μειώθηκε στα 428 ευρώ. Έχει καταγραφεί ότι για κάθε κατάλυμα Airbnb ανά 100 νοικοκυριά υπάρχει μέση αύξηση 1,6% στην τοπική αγορά ενοικίασης. Με ορισμένες γειτονιές στο κέντρο των Βρυξελλών να μετρούν πυκνότητες Airbnb πάνω από 20, ο σωρευτικός αντίκτυπος στην τοπική κατοικία είναι σημαντικός. Η πληθωριστική επίδραση που παρατηρείται στις Βρυξέλλες είναι σύμφωνη με παρόμοιες μελέτες που πραγματοποιήθηκαν στο εξωτερικό, επισημαίνουν οι ερευνητές του VUB. Όπως και σε άλλες μεγάλες πόλεις, έτσι και στις Βρυξέλλες, υπάρχει αξιοσημείωτη αύξηση των ιδιοκτητών που προτιμούν την επικερδή αγορά βραχείας διαμονής Airbnb από τα μακροπρόθεσμα συμβόλαια. Τα αποτελέσματα είναι ιδιαίτερα ανησυχητικά για τις αρχές των Βρυξελλών, καθώς παρατηρείται ότι ορισμένοι ιδιοκτήτες ακινήτων χρησιμοποιούν την Airbnb ως επιχειρηματικό εγχείρημα και όχι ως «πρόσθετο περιστασιακό εισόδημα». Οι «Brussels Times» σημειώνουν ότι την περασμένη εβδομάδα ένα ολόκληρο κτίριο με παράνομα τουριστικά καταλύματα σφραγίστηκε κοντά στη Grand Place, καθώς ο ιδιοκτήτης έχει αρκετά ακίνητα στο ιστορικό κέντρο τα οποία προσέφερε επαγγελματικά στην Airbnb, χωρίς την απαραίτητη γραφειοκρατία. Τον περασμένο μήνα, οι αρχές της πόλης κέρδισαν μια νομική μάχη για τις προτεινόμενες αλλαγές στο νόμο, ανοίγοντας το δρόμο για αυστηρότερα μέτρα κατά των «παράνομων Airbnb» και για ρύθμιση των δραστηριοτήτων της. Οποιοσδήποτε στη βελγική πρωτεύουσα επιθυμεί να νοικιάσει το ακίνητό του μέσω Airbnb (ή σε παρόμοιες πλατφόρμες) πρέπει να εγγραφεί στην περιοχή και να υποβληθεί σε μια σειρά ελέγχων. Πηγή: ΑΜΠΕ ",https://www.naftemporiki.gr/wp-content/themes/naftemporiki/images/N.PNG,"Iδιαίτερα ανησυχητικά για τις αρχές των Βρυξελλών τα αποτελέσματα σχετικής έρευνας, καθώς παρατηρείται ότι ορισμένοι ιδιοκτήτες ακινήτων χρησιμοποιούν την Airbnb ως επιχειρηματικό εγχείρημα και όχι ως «πρόσθετο περιστασιακό εισόδημα»"
https://www.naftemporiki.gr/business/1536230/i-turkish-airlines-se-syzitiseis-me-tin-airbus-gia-tin-agora-355-aeroskafon/,Η Turkish Airlines «σε συζητήσεις» με την Airbus για την αγορά 355 αεροσκαφών,2023-11-13,17:28:04,Επιχειρήσεις,,,"Υποτίθεται ότι θα είναι το μεγάλο γεγονός στην Αεροπορική Εκθεση του Ντουμπάι, που άνοιξε σήμερα τις πύλες της: Η ανακοίνωση της γιγαντιαίας παραγγελίας 355 αεροσκαφών μεσαίων και μεγάλων αποστάσεων από τις Turkish Airlines. Η αγορά των αεροσκαφών από την Turkish Airlines έχει ανακοινωθεί εδώ και πολλούς μήνες, αλλά προς το παρόν οι συζητήσεις δεν φαίνεται να ολοκληρώνονται. Η  Airbus ανακοίνωσε σήμερα ότι τα δύο μέρη «είναι στη διαδικασία επικύρωσης αυτής της συμφωνίας και (ότι) θα επικοινωνήσουν τις επόμενες ημέρες». Τον περασμένο Ιούνιο, ο Αχμετ Μπόλατ, πρόεδρος του διοικητικού συμβουλίου του Τουρκικού αερομεταφορέα, επιβεβαίωσε την ύπαρξη συνομιλιών με την Airbus και την Boeing για την αγορά 400 αεροσκαφών 737 MAX και A320neo. Νωρίτερα, ο οικονομικός διευθυντής των Turkish Airlines, Μουράτ Σεκέρ είχε επίσης ανακοινώσει ότι η εταιρεία «βρίσκεται σε συζητήσεις με κατασκευαστές αεροσκαφών και κινητήρων ως μέρος των στόχων ανάπτυξης που τέθηκαν στο στρατηγικό σχέδιο που καλύπτει την περίοδο 2023-2033 ». Σε αυτό το πλαίσιο, δήλωσε ο Σεκέρ ,βρίσκονται σε εξέλιξη συζητήσεις με την Airbus για την αγορά 355 αεροσκαφών που θα παραδοθούν μεταξύ 2026 και 2036 ». Οι συζητήσεις επικεντρώθηκαν στην αγορά 75 αεροσκαφών A350-900 μεγάλων αποστάσεων και 15 αεροσκαφών A350-1000, πέντε εμπορικών A350F, καθώς και 250 αεροσκαφών A321 neo μεσαίων αποστάσεων, επιπλέον των 10 αεροσκαρφών A350-900, σύμφωνα με τους ήδη καθορισμένους όρους. Οι δύο πλευρές έχουν αυξήσει τις επαφές τις τελευταίες ημέρες, χωρίς να καταλήξουν σε τελική συμφωνία. Ο Γκιγιόμ Φορί, εκτελεστικός πρόεδρος της Airbus, επισκέφθηκε την Τουρκία πριν μεταβεί στο Ντουμπάι για την αεροπορική έκθεση. Η αεροπορική εταιρεία, της οποίας ο μεγαλύτερος μέτοχος είναι το τουρκικό κράτος, μιλάει εδώ και καιρό για σχέδια για μεγαλύτερη παραγγελία. Θέλει σχεδόν να διπλασιάσει σε 10 χρόνια το στόλο της: από 435 αεροσκάφη που διαθέτει σήμερα, σε περίπου 800. Ο Αχμέτ Μπόλατ τόνισε ότι  η εταιρεία του σχεδιάζει να πραγματοποιεί πτήσεις  προς όλες τις κατευθύνσεις, ιδιαίτερα προς την Αφρική και την Ασία, χάρη στο νέο της κόμβο, το γιγαντιαίο  Διεθνές Αεροδρόμιο «Κωνσταντινούπολη». Με τις μελλοντικές πτήσεις μεγάλων αποστάσεων, «η Turkish Airlines θέλει να συνδέσει την Κωνσταντινούπολη με την Αυστραλία χωρίς στάση, ώστε να εξυπηρετεί την τουρκική κοινότητα, αλλά και να ενθαρρύνει τους Αυστραλούς τουρίστες να επισκεφθούν την Τουρκία», εξήγησε ο Αχμέτ Μπόλατ. ",https://www.naftemporiki.gr/wp-content/themes/naftemporiki/images/N.PNG,"H τουρκική αεροπορική εταιρεία, θέλει σχεδόν να διπλασιάσει σε 10 χρόνια το στόλο της: από 435 αεροσκάφη που διαθέτει σήμερα, σε περίπου 800"
https://www.naftemporiki.gr/finance/economy/1533085/liftingk-sta-antikeimenika-kritiria-oi-eleytheroi-epaggelmaties-ta-airbnb-oi-apallages-kai-oi-exaireseis/,"Λίφτινγκ στα αντικειμενικά κριτήρια: Οι ελεύθεροι επαγγελματίες, τα airbnb, οι απαλλαγές και οι εξαιρέσεις",2023-11-05,13:29:44,Οικονομία & Αγορές                \Οικονομία,"Γιώργος Παλαιτσάκης                                             •

[email protected]",,"Λίφτινγκ στις διατάξεις για τα αντικειμενικά κριτήρια φορολόγησης των ατομικών εμπορικών επιχειρήσεων και των ελεύθερων επαγγελματιών αναμένεται να κάνει η κυβέρνηση. Κι αυτό γιατί θεωρεί ότι το σύστημα μπορεί να λειτουργήσει και να αποδώσει τα προσδοκώμενα έσοδα, χωρίς έντονες αντιδράσεις εντός και εκτός κυβερνώντος κόμματος, εφόσον τελειοποιηθεί με τις αναγκαίες διορθωτικές «πινελιές». Την ίδια ώρα, ωστόσο, το οικονομικό επιτελείο της κυβέρνησης σχεδιάζει να εντάξει στις υπόχρεες φορολόγησης με τα νέα αντικειμενικά κριτήρια και τις ατομικές επιχειρήσεις που θα συσταθούν από την 1η-1-2024 από φορολογούμενους που πραγματοποιούν βραχυχρόνιες εκμισθώσεις τριών ή περισσοτέρων ακινήτων τους. Σύμφωνα με το νέο πλαίσιο που θα νομοθετηθεί για τις συγκεκριμένες μισθώσεις, από το νέο έτος, οι εν λόγω φορολογούμενοι υποχρεούνται να υποβάλουν δηλώσεις έναρξης επιχειρηματικής δραστηριότητας, ώστε τα εισοδήματα που αποκτούν από τις εκμισθώσεις των ακινήτων τους να θεωρούνται πλέον ως προερχόμενα από επιχειρηματικές δραστηριότητες κι όχι ως εισοδήματα από εκμετάλλευση ακινήτων. Ως εκ τούτου, όλοι αυτοί οι φορολογούμενοι θα υποχρεωθούν να εμφανίζουν στην εφορία εισοδήματα από βραχυχρόνιες μισθώσεις ακινήτων τουλάχιστον ίσα με -ή μεγαλύτερα από- τα επίπεδα που θα προσδιορίζονται με βάση τις ετήσιες αποδοχές ενός εργαζομένου στον ιδιωτικό τομέα που αμείβεται με τον εκάστοτε κατώτατο μισθό. Την πρώτη διαπίστωση των συνεπειών αυτής της αλλαγής θα την κάνουν οι φορολογούμενοι αυτοί το 2025, όταν θα λάβουν τα εκκαθαριστικά για τις φορολογικές δηλώσεις των εισοδημάτων του 2024. Σύμφωνα, ειδικότερα, με πληροφορίες που συνέλεξε η «Ν»: Στο πλαίσιο αυτό, τα σημεία στα οποία ήδη εστιάζονται οι σκέψεις και τα σχέδια για τροποποιήσεις και βελτιώσεις είναι κυρίως οι εξαιρέσεις και οι απαλλαγές από το νέο σύστημα φορολόγησης. Βάσει έγκυρων πληροφοριών, η λίστα των εξαιρέσεων και των απαλλαγών θα διευρυνθεί σημαντικά, πέραν των ήδη προβλεπόμενων περιπτώσεων για τους αγρότες, τους εργαζομένους με «μπλοκάκια», τις επιχειρήσεις σε μικρά χωριά και μικρά νησιά, αλλά και πέραν των ήδη προβλεπόμενων περιστατικών ανωτέρας βίας (φυλακισμένοι, υπηρετούντες τη στρατιωτική θητεία, βαριά άρρωστοι κ.λπ.). Σκοπός είναι να περιληφθούν, με ρητή διατύπωση, και άλλες περιπτώσεις που χρήζουν προσοχής και ιδιαίτερης μέριμνας και μεταχείρισης, όπως: Την τροποποίηση των ρυθμίσεων για τα αντικειμενικά κριτήρια προανήγγειλε πρόσφατα ο υπουργός Επικρατείας Μάκης Βορίδης, μιλώντας στα «Παραπολιτικά 90,1». «Η προσπάθεια είναι να επιβληθεί φορολογική δικαιοσύνη, δεν είναι φόρος νέος, είναι ένα μέτρο εμπέδωσης φορολογικής δικαιοσύνης. Υπάρχουν επιμέρους ζητήματα τα οποία θεωρώ ότι πρέπει περαιτέρω να σκεφτούμε ώστε αυτό το μέτρο, το οποίο συντείνει, κατατείνει στη φορολογική δικαιοσύνη, να γίνει ένα μέτρο το οποίο -επειδή ως οριζόντιο μέτρο πάντα έχει έναν κίνδυνο αδικιών- να περιορίσει κατά το δυνατόν τις όποιες αδικίες. Ξέρω ότι το υπουργείο Οικονομικών σκέφτεται αρκετά πάνω σε τέτοιες παραμέτρους» ανέφερε χαρακτηριστικά ο κ. Βορίδης. Όταν δε εκλήθη να διευκρινίσει περαιτέρω αν θα υπάρξουν διορθώσεις, έκανε λόγο για «παραμετροποίηση» του νέου συστήματος, εννοώντας εμμέσως πλην σαφώς ότι θα γίνουν στις ίδιες τις διατάξεις εκ των υστέρων βελτιωτικές τροποποιήσεις. 2. Ορισμένες δραστηριότητες που από την 1η-1-2024 θα χαρακτηρίζονται ως επιχειρηματικές, ενώ σήμερα δεν έχουν αυτόν τον χαρακτηρισμό, θα υπαχθούν αυτόματα στο νέο σύστημα των αντικειμενικών κριτηρίων φορολόγησης. Πρόκειται για τις δραστηριότητες των βραχυχρόνιων μισθώσεων τριών ή περισσότερων ακινήτων, τα εισοδήματα από τις οποίες σήμερα θεωρούνται ως προερχόμενα από εκμετάλλευση ακινήτων, αλλά από την 1η-1-2024 θα θεωρούνται ως προερχόμενα από επιχειρηματικές δραστηριότητες. Τα φυσικά πρόσωπα που θα εξακολουθούν να ασκούν τις δραστηριότητες αυτές και εντός του 2024 θα υποχρεωθούν, με την είσοδο του νέου έτους, να υποβάλουν δηλώσεις έναρξης επιχειρηματικής δραστηριότητας στις αρμόδιες φορολογικές αρχές, να τηρούν βιβλία και να εκδίδουν φορολογικά στοιχεία. Ωστόσο, οι ατομικές αυτές επιχειρήσεις που θα δημιουργηθούν από το 2024 και μετά δεν θα θεωρούνται ως νέες -εφόσον οι φορολογούμενοι πραγματοποιούν τις βραχυχρόνιες μισθώσεις για περισσότερα από 3 έτη- και δεν θα τυγχάνουν του ευνοϊκού καθεστώτος της πλήρους απαλλαγής από τα αντικειμενικά κριτήρια, το οποίο προβλέπεται να ισχύσει για τις νεοσυσταθείσες επιχειρήσεις κατά τα 3 πρώτα χρόνια λειτουργίας τους. Ως εκ τούτου, από το πρώτο κιόλας έτος λειτουργίας, δηλαδή από το 2024, τα εισοδήματά τους θα προσδιοριστούν με βάση τα νέα αντικειμενικά κριτήρια. Πάντως, η διαμόρφωση των τελικών διατάξεων που θα περιγράφουν το νέο σύστημα των αντικειμενικών κριτηρίων θα απαιτήσει πολύ χρόνο και είναι βέβαιο ότι ακόμη και στο «παρά πέντε» της διαδικασίας ψήφισής τους στη Βουλή, λίγες μέρες πριν από τα Χριστούγεννα θα γίνονται διαβουλεύσεις και συζητήσεις για βελτιώσεις και άλλες τροποποιήσεις. ",https://www.naftemporiki.gr/wp-content/themes/naftemporiki/images/N.PNG,"Όλα όσα αλλάζουν και πόσο επηρεάζουν την τσέπη επαγγελματιών, ιδιοκτητών ακινήτων και ατομικών επιχειρήσεων"
https://www.naftemporiki.gr/finance/world/1520597/florentia-kiryssei-ton-polemo-stin-airbnb-apagoreyei-tis-nees-vrachychronies-misthoseis-sto-istoriko-kentro/,Φλωρεντία: Κηρύσσει τον πόλεμο στην Airbnb- Απαγορεύει τις νέες βραχυχρόνιες μισθώσεις στο ιστορικό κέντρο,2023-10-03,15:10:15,Οικονομία & Αγορές                \Διεθνή,,,"Ένας από τους πιο δημοφιλείς τουριστικούς προορισμούς της Ιταλίας, η Φλωρεντία, απαγόρευσε στο ιστορικό της κέντρο τις νέες βραχυχρόνιες μισθώσεις, όπως η πλατφόρμα του Airbnb. Οι νέοι κανόνες, που εγκρίθηκαν από την πόλη της Τοσκάνης αργά τη Δευτέρα, προσφέρουν επίσης τριετείς φορολογικές ελαφρύνσεις στους ιδιοκτήτες υφιστάμενων βραχυπρόθεσμων μισθώσεων, εάν αλλάξουν το καθεστώς των ακινήτων τους. Πρόκειται για την τελευταία προσπάθεια της ιταλικής πόλης να αποδεσμεύσει σπίτια για τους ντόπιους. Εξηγώντας γαιτί πήρε αυτή την απόφαση, ο δήμαρχος της Φλωρεντίας, Ντάριο Ναρντέλα, ανέφερε ότι η πόλη αποφάσισε να δράσει σε τοπικό επίπεδο, επειδή τα κυβερνητικά σχέδια για τη ρύθμιση του τομέα δεν είναι ικανοποιητικά. «Το 2016, είχαμε κάτι λιγότερο από 6.000 διαμερίσματα καταχωρημένα στην Airbnb. Σήμερα έχουμε σχεδόν 14.378», είπε, σημειώνοντας ότι κατά το διάστημα αυτό το μέσο κόστος των μηνιαίων ενοικίων κατοικιών είχε εκτιναχθεί κατά 42%. Μόνο φέτος, οι τιμές αυξήθηκαν κατά 15,1%. «Οι 40.000 κάτοικοι της Φλωρεντίας που ζουν στο κέντρο παραπονιούνται ότι βρέθηκαν ξαφνικά να ζουν σε ξενοδοχεία-διαμερίσματα», πρόσθεσε. Όπως και σε άλλες ευρωπαϊκές χώρες, οι χαμηλοί μισθοί, οι ελλείψεις ακινήτων, οι πλατφόρμες βραχυχρόνιας μίσθωσης ακινήτων για τις διακοπές και ο υψηλός πληθωρισμός έχουν πυροδοτήσει στεγαστική κρίση στην Ιταλία, με τους χαμηλόμισθους και τους φοιτητές να πλήττονται περισσότερο. Αξίζει να σημειωθεί ότι ο Ναρντέλα είναι μέλος του κεντροαριστερού Δημοκρατικού κόμματος, μέρος της αντιπολίτευσης σε εθνικό επίπεδο. Αντιδρώντας στην απόφασή του, ο Μάρκο Στέλα, περιφερειακός συντονιστής του κόμματος Forza Italia (μέρος του δεξιού κυβερνώντος συνασπισμού), δήλωσε ότι θα προσφύγει στο διοικητικό δικαστήριο κατά της κίνησης της Φλωρεντίας. Αντίδραση υπήρξε και από την πλευρά ένωσης επιχειρηματιών ενοικιαστών για τον τουρισμό Property Managers Italia. Ο πρόεδρος της ένωασης Λορέντζο Φαργκόνι δήλωσε ότι οι κανόνες είναι «μια εντελώς λανθασμένη επιλογή που αντίκειται στον φιλελευθερισμό της αγοράς». ",https://www.naftemporiki.gr/wp-content/themes/naftemporiki/images/N.PNG,"Μόνο φέτος, οι τιμές των ενοικίων αυξήθηκαν κατά 15,1%."
https://www.naftemporiki.gr/finance/world/1515972/airbnb-i-gynaika-poy-proselifthi-gia-na-chalaei-ta-parti/,Airbnb: Η γυναίκα που προσελήφθη για να χαλάει τα πάρτι,2023-09-20,12:26:32,Οικονομία & Αγορές                \Διεθνή,,,"Σε κανένα δεν αρέσει να ακούσει ότι χαλάει το πάρτι, ωστόσο, η Naba Banerjee δηλώνει υπερήφανα ότι έχει χαλάσει πολλά πάρτι σε μισθωμένες κατοικίες στην πλατφόρμα του Airbnb. Άλλωστε αυτή είναι η δουλειά της, είναι υπεύθυνη για την «αντι-πάρτι» πολιτική της εταιρείας και μέσα σε δύο χρόνια έχει περιορίσει τα πάρτι κατά 55%. Ως υπεύθυνη για την παγκόσμια «αντι-πάρτι»  πολιτική της Airbnb, η Banerjee έχει αφιερώσει πάνω από τρία χρόνια για να κατανοήσει τον τρόπο που διοργανώνονται τα πάρτι, να δημιουργήσει προειδοποιήσεις για τους χρήστες που παραβαίνουν επαναλαμβανόμενα την πολιτική της εταιρείας και, κυρίως, να σχεδιάσει ένα σύστημα τεχνητής νοημοσύνης που μπλοκάρει τις κρατήσεις υψηλού κινδύνου. Η Airbnb ορίζει ως πάρτι την συγκέντρωση ατόμων που λαμβάνει χώρα σε ακίνητο της Airbnb η οποία «προκαλεί σημαντική αναστάτωση στους γείτονες και τη γύρω κοινότητα». Παράλληλα, η εταιρεία εξετάζει εάν η συγκέντρωση τα πραγματοποιείται έπειτα από ανοιχτή πρόσκληση και εάν περιλαμβάνει υπερβολικό θόρυβο, σκουπίδια, πολλούς επισκέπτες, προβλήματα στάθμευσης για τους γείτονες και άλλους παράγοντες. Η Banerjee εντάχθηκε στην ομάδα ασφάλειας της εταιρείας τον Μάιο του 2020 και πλέον την διευθύνει. Στο σύντομο διάστημά της στην εταιρεία, επέβλεψε την απαγόρευση που επιβλήθηκε στις κρατήσεις που έγιναν από χρήστες κάτω των 25 ετών που χαρακτηρίστηκαν υψηλού κινδύνου, ένα πιλοτικό πρόγραμμα για «αντι-πάρτι» πολιτική μέσω τεχνητής νοημοσύνης στην Αυστραλία, αυξημένη «άμυνα» τα Σαββατοκύριακα των διακοπών, ένα ασφαλιστήριο συμβόλαιο φιλοξενίας αξίας εκατομμυρίων δολαρίων και αυτό το καλοκαίρι, μια παγκόσμια κυκλοφορία του συστήματος ελέγχου κρατήσεων της Airbnb. Ορισμένα μέτρα λειτούργησαν καλύτερα από άλλα, ωστόσο, οι αναφορές της εταιρείας για τα πάρτι δείχνουν μείωση κατά 55% την περίοδο μεταξύ Αυγούστου 2020 και Αυγούστου 2022. Αντίστοιχα, από όταν εφαρμόστηκε παγκοσμίως το σύστημα της Banerjee τον Μάιο, περισσότεροι από 320.000 επισκέπτες έχουν αποκλειστεί ή ανακατευθυνθεί από τις κρατήσεις στην πλατφόρμα της Airbnb. Με πληροφορίες από CNBC ",https://www.naftemporiki.gr/wp-content/themes/naftemporiki/images/N.PNG,Μέσα σε δύο χρόνια έχει περιορίσει τα πάρτι κατά 55%.
https://www.naftemporiki.gr/finance/economy/1515703/misthoseis-typoy-airbnb-pos-akrivos-tha-forologoyntai-ti-allazei-gia-toys-idioktites/,Μισθώσεις τύπου Airbnb: Πώς ακριβώς θα φορολογούνται – Τι αλλάζει για τους ιδιοκτήτες,2023-09-19,21:30:20,Οικονομία & Αγορές                \Οικονομία,,Τι σημαίνει στην πράξη η αλλαγή στη φορολόγηση,"Ανατροπές στη φορολογία χιλιάδων φυσικών προσώπων που εκμεταλλεύονται ακίνητα με βραχυχρόνιες μισθώσεις (τύπου airbnb) έρχονται με βάση τα όσα παρουσίασε σήμερα το οικονομικό επιτελείο, εξειδικεύοντας τις εξαγγελίες του πρωθυπουργού από το βήμα της ΔΕΘ. Όπως επεσήμανε ο αρμόδιος υφυπουργός, Χάρης Θεοχάρης, θεσμοθετείται ένας συνδυασμός παρεμβάσεων με στόχο την αντιμετώπιση αθέμιτου ανταγωνισμού με τα ξενοδοχεία (στις περιπτώσεις που η δραστηριότητα αυτά αποκτά επιχειρηματικά χαρακτηριστικά χωρίς, έως τώρα, να συνοδεύεται από τις αντίστοιχες υποχρεώσεις), αλλά και την αντιμετώπιση των δευτερογενών αρνητικών επιπτώσεων στην κτηματαγορά και τα ενοίκια. Υπογράμμισε πάντως πως δεν θίγεται η ανάπτυξη των βραχυχρόνιων μισθώσεων που αποτελούν σημαντική πηγή εισοδήματος για χιλιάδες ιδιοκτήτες ακινήτων αλλά και για τη χώρα συνολικά. Οι παρεμβάσεις περιλαμβάνουν τα εξής: 1. Τροποποίηση ορισμού της Βραχυχρόνιας Μίσθωσης: Βραχυχρόνια μίσθωση θα ορίζεται η μίσθωση ή υπεκμίσθωση για συγκεκριμένη χρονική διάρκεια, μικρότερη των 60 ημερών, ακινήτου που είναι αναρτημένο σε ψηφιακή πλατφόρμα και εφόσον δεν παρέχονται άλλες υπηρεσίες πλην της διαμονής και της παροχής κλινοσκεπασμάτων. 2. Δημιουργείται νέος Κωδικός Αριθμός Δραστηριότητας (ΚΑΔ) ειδικά για Βραχυχρόνια Μίσθωση. Όλα τα νομικά πρόσωπα και τα φυσικά που ασκούν επιχειρηματική δραστηριότητα βραχυχρόνιας μίσθωσης θα υποχρεούνται σε έναρξη ή προσθήκη δραστηριότητας με βάση τον νέο ΚΑΔ. 3. Άνοιγμα βιβλίων στην εφορία. Η υποχρέωση έναρξης επιχειρηματικής δραστηριότητας αφορά φυσικά πρόσωπα που διαθέτουν σε ψηφιακή πλατφόρμα τρία ή περισσότερα προς εκμίσθωση/υπεκμίσθωση ακίνητα για σκοπούς βραχυχρόνιας μίσθωσης. Με την συγκεκριμένη παρέμβαση οι ιδιώτες που αναρτούν προς μίσθωση (ή υπεκμίσθωση) τρία ή περισσότερα ακίνητα σε ψηφιακή πλατφόρμα, θα καθίστανται επιχειρήσεις (ατομική ή νομικό πρόσωπο) και θα υποχρεούνται σε έναρξη όπως υποχρεούνται ήδη τα νομικά πρόσωπα που ασκούν την συγκεκριμένη δραστηριότητα, (με ανάλογες ασφαλιστικές εισφορές, τέλος επιτηδεύματος και ΦΠΑ από το πρώτο ακίνητο). 4. Επιβολή ΦΠΑ, Τέλους Παρεπιδημούντων και τέλους αντιμετώπισης των συνεπειών της κλιματικής αλλαγής που αντικαθιστά το φόρο διαμονής: Για τους εκμισθωτές/ υπεκμισθωτές νομικά πρόσωπα/ατομικές επιχειρήσεις με ΚΑΔ βραχυχρόνιας μίσθωσης: α) το εισόδημα από βραχυχρόνιες μισθώσεις ακινήτων θα υπόκειται σε ΦΠΑ, β) θα υπόκεινται σε τέλος Παρεπιδημούντων και γ) θα υπόκεινται σε τέλος αντιμετώπισης των συνεπειών της κλιματικής αλλαγής που αντικαθιστά το φόρο διαμονής. Διευκρινίζεται ότι το νέο τέλος που αντικαθιστά το φόρο διαμονής, θα ισχύει και για τις βραχυχρόνιες μισθώσεις των εκμισθωτών/υπεκμισθωτών φυσικών προσώπων (ιδιωτών) με ένα ή δύο ακίνητα. (Περισσότερες πληροφορίες για το τέλος αντιμετώπισης των συνεπειών της κλιματικής αλλαγής στο τέλος του σημειώματος, διαβάστε ΕΔΩ). Όπως γράφει σήμερα και η Ναυτεμπορική αυτό πρακτικά σημαίνει ότι τα ποσά των μισθωμάτων αυτών δεν θα φορολογούνται πλέον ως εισοδήματα από ακίνητα, με την αυτοτελή κλίμακα που προβλέπει συντελεστή 15% για τα πρώτα 12.000 ευρώ, 35% για τα επόμενα 23.000 ευρώ (από τα 12.001 έως τα 35.000 ευρώ) και 45% για το υπερβάλλον των 35.000 ευρώ ετήσιο εισόδημα. Θα φορολογούνται με συντελεστές φόρου 9% μέχρι τα 10.000 ευρώ, 22% από τα 10.001 έως τα 20.000 ευρώ, 28% από τα 20.001 έως τα 30.000 ευρώ, 36% από τα 30.001 έως τα 40.000 ευρώ και 44% πάνω από τα 40.000 ευρώ. Επιπλέον, οι εν λόγω φορολογούμενοι θα πρέπει να πληρώνουν στο Δημόσιο κάθε χρόνο τέλος επιτηδεύματος, έως ότου αυτό καταργηθεί για όλους τους επιχειρηματίες. Τον φόρο διαμονής και το τέλος κλιματικής αλλαγής θα πρέπει ουσιαστικά να τους «περνάνε» στους πελάτες τους. ",https://www.naftemporiki.gr/wp-content/themes/naftemporiki/images/N.PNG,"Επιβολή ΦΠΑ, φόρου διαμονής και τέλους αντιμετώπισης των συνεπειών της κλιματικής αλλαγής - Ποιοι θα υποχρεώνονται να ανοίγουν βιβλία στην εφορία"
https://www.naftemporiki.gr/business/1515392/aade-neo-mnimonio-synergasias-me-airbnb-booking-kai-vrbo/,"ΑΑΔΕ: Νέο μνημόνιο συνεργασίας με Airbnb, Booking και VRBO",2023-09-18,22:57:58,Επιχειρήσεις,,«Eγγυάται τη διαφάνεια στον τομέα των βραχυπρόθεσμων μισθώσεων»,"Aλλαγές που οδηγούν στην ποιοτική και ποσοτική αναβάθμιση των δεδομένων που ανταλλάσσονται με στόχο την αποτελεσματικότερη διαχείρισή τους   προκειμένου να διασφαλίζεται πλήρως η ταυτοποίηση των διαχειριστών των καταλυμάτων για σκοπούς συμμόρφωσης και ελέγχου, υπέγραψε η Ανεξάρτητη Αρχή Δημοσίων Εσόδων (ΑΑΔΕ), μέσω ενός επικαιροποιημένου Μνημόνιου Συνεργασίας, με τις δημοφιλείς πλατφόρμες Βραχυχρόνιας Μίσθωσης Airbnb, Booking.com και Expedia Group/VRBO Με την νέα συμφωνία, οι ψηφιακές πλατφόρμες πλέον: Ο Διοικητής της ΑΑΔΕ, Γιώργος Πιτσιλής, δήλωσε: «Επιδιώκουμε διαρκώς λύσεις συνεργασίας με φορείς της αγοράς που μπορούν να συνδράμουν στη μάχη κατά της φοροδιαφυγής. Με την υπογραφή των επικαιροποιημένων μνημονίων συνεργασίας με τις τρεις μεγάλες πλατφόρμες, ενισχύουμε ακόμα περισσότερο την αποτελεσματικότητα αυτής της πολιτικής μας, που έχει αποτελέσει σημείο αναφοράς διεθνώς και έχει οδηγήσει στο δεκαπλασιασμό των εισοδημάτων που δηλώνονται από τις βραχυχρόνιες μισθώσεις». Από την πλευρά της Airbnb, η Επικεφαλής Δημόσιας Πολιτικής & Campaign για τη Νότια Ευρώπη, Valentina Reino, σημείωσε ότι αυτό το Μνημόνιο Συνεργασίας με την ΑΑΔΕ έχει αποδειχθεί παράδειγμα καλής πρακτικής σε όλη την Ευρώπη καθώς θέτει ένα σαφές πλαίσιο για τις υποχρεώσεις των ιδιοκτητών ακινήτων, ενισχύοντας τη διαφάνεια και υποστηρίζοντας ίσους όρους ανταγωνισμού για όλες τις πλατφόρμες. «Στην Airbnb είμαστε πολύ χαρούμενοι που συνεχίζουμε την επιτυχημένη συνεργασία μας με την ΑΑΔΕ, η οποία επιτρέπει στις ελληνικές οικογένειες να υποστηρίζουν σημαντικά τον υπεύθυνο τουρισμό. Δεσμευόμαστε να συνεχίσουμε αυτή τη συνεργασία με την ελληνική κυβέρνηση και τις αρχές, στο μέλλον, για να διασφαλίσουμε την ομαλή και αποτελεσματική λειτουργία των βραχυχρόνιων μισθώσεων στη χώρα». Στο ίδιο πλαίσιο, εκ μέρους της VRBO, της επωνυμίας ενοικίασης κατοικιών διακοπών του Expedia Group, ο Iban Rabasa, Ανώτερος Διευθυντής Κυβερνητικών Υποθέσεων, υπογράμμισε πώς το Μνημόνιο είναι μια σημαντική πρωτοβουλία δημόσιου και ιδιωτικού τομέα. «Το μνημόνιο εγγυάται τη διαφάνεια στον τομέα των βραχυπρόθεσμων μισθώσεων και επιτρέπει στους ιδιοκτήτες και τους διαχειριστές ακινήτων να πραγματοποιούν τη δραστηριότητά τους σύμφωνα με την ελληνική νομοθεσία». Επιτρέπει στους χρήστες να επωφεληθούν πλήρως από την ανάκαμψη της τουριστικής και ταξιδιωτικής βιομηχανίας, ενώ παράλληλα συνεργάζεται με το Ελληνικό Δημόσιο για να εκτιμήσει τη συμβολή των ενοικιαζόμενων κατοικιών διακοπών στην ελληνική οικονομία. Πρόσθεσε επίσης «ανυπομονούμε να συνεχίσουμε να συνεργαζόμαστε στενά με όλους τους ενδιαφερόμενους φορείς για να προωθήσουμε τη βιώσιμη ανάπτυξη στον κλάδο και να εξασφαλίσουμε ένα κατάλληλο ρυθμιστικό πλαίσιο για τις βραχυχρόνιες». Τέλος, εκ μέρους της Booking.com, η Katerina Shearer, Ανώτερη Διευθύντρια Δημοσίων Σχέσεων, υπογράμμισε ότι η Booking.com είναι πολύ ικανοποιημένη με την παραγωγική συνεργασία με την Αρχή και την ανανέωση της συμφωνίας που συνεχίζει να παρέχει σαφήνεια και διαφάνεια στον τομέα των βραχυχρόνιων μισθώσεων στην Ελλάδα. Επισήμανε ότι η ελληνική κυβέρνηση είναι ένα βήμα μπροστά από την ΕΕ με αυτή τη σαφή, επιβλητή νομοθεσία, που βασίζεται σε ένα εθνικό σύστημα εγγραφής σε συνδυασμό με σαφείς και βελτιστοποιημένες απαιτήσεις κοινής χρήσης δεδομένων, που είναι ο καλύτερος τρόπος για να διασφαλιστεί ότι όλοι λειτουργούν με το ίδιο σύνολο κανόνων, διασφαλίζοντας έτσι ένα θετικό αποτέλεσμα για τους ταξιδιώτες, τους ιδιοκτήτες κατοικιών και τις τοπικές οικονομίες. Σημείωσε, κλείνοντας, ότι η Booking.com βλέπει τα ταξίδια ως δύναμη για το καλό και ότι οι διαδικτυακές, ταξιδιωτικές πλατφόρμες έχουν να διαδραματίσουν κρίσιμο ρόλο, βοηθώντας τον τουριστικό τομέα να κάνει τη δίδυμη μετάβαση προς ένα πιο πράσινο, πιο ψηφιακό και πιο ανθεκτικό μέλλον σε έναν μετά Covid κόσμο. ",https://www.naftemporiki.gr/wp-content/themes/naftemporiki/images/N.PNG,Διασφαλίζεται πλήρως η ταυτοποίηση των διαχειριστών των καταλυμάτων για σκοπούς συμμόρφωσης και ελέγχου.
https://www.naftemporiki.gr/finance/world/1515339/nea-yorki-i-exafanisi-toy-airbnb-chara-gia-ta-xenodocheia/,Νέα Υόρκη: Η «εξαφάνιση» του Airbnb – Στροφή στα ξενοδοχεία,2023-09-18,20:09:25,Οικονομία & Αγορές                \Διεθνή,,Τι προβλέπουν οι νέοι κανονισμοί,"Ανατροπές στα σχέδια πελατών της Airbnb που έχουν κάνει κρατήσεις στη Νέα Υόρκη για τις χριστουγεννιάτικες διακοπές τους, φέρνουν οι από καιρό προγραμματισμένοι νέοι κανονισμοί που αποσκοπούν στον περιορισμό των παράνομων βραχυχρόνιων μισθώσεων στην πόλη, και τέθηκαν σε ισχύ στις 5 Σεπτεμβρίου Η εταιρεία ανακοίνωσε τα σχέδιά της να ακυρώσει και να επιστρέψει τα αντίτιμα για κρατήσεις μετά την 1η Δεκεμβρίου, σύμφωνα με το Associated Press, ενώ οι ταξιδιώτες βρίσκονται προς αναζήτηση νέων καταλυμάτων. Οι κανονισμοί, οι οποίοι προκάλεσαν αναστάτωση στους ιδιοκτήτες βραχυχρόνιων μισθώσεων, απαιτούν την παρουσία των οικοδεσποτών για διαμονή μικρότερη των 30 ημερών, με όχι περισσότερα από δύο άτομα να διαμένουν σε μια κατοικία κάθε φορά. Οι οικοδεσπότες πρέπει επίσης να εγγραφούν στα σχετικά μητρώα, και να λάβουν έγκριση από την πόλη – αλλιώς τόσο οι ίδιοι, όσο και οι ιστότοποι κρατήσεων μπορεί να τιμωρηθούν με βαριά πρόστιμα. Ο ιστότοπος της ταξιδιωτικής βιομηχανίας Skift εκτιμά ότι οι καταχωρίσεις καταλυμάτων από την Airbnb στη Νέα Υόρκη μειώθηκαν κατά 77% από τις 4 Ιουνίου έως τις 10 Σεπτεμβρίου, οδηγώντας πιθανότατα πολλούς σε αναζήτηση νέων καταλυμάτων «Κατά την τελευταία εβδομάδα, έχουμε δει τον μεγαλύτερο ρυθμό κρατήσεων για το επόμενο εξάμηνο από ό,τι έχουμε δει ποτέ από το 2015», δήλωσε ο Kevin Davis, CEO της JLL Hotels & Hospitality’s Americas, στο “Squawk Box Asia” τη Δευτέρα. «Επιπλέον, αν κοιτάξετε τις αναζητήσεις στο Google, μόνο την τελευταία εβδομάδα για τα ξενοδοχεία της Νέας Υόρκης, αυτές είναι αυξημένες κατά 24%, σε σχέση με τις προηγούμενες 60 ημέρες», τόνισε. Η ζήτηση θα λάβει επίσης ώθηση από την πτώση των αεροπορικών ναύλων στις Ηνωμένες Πολιτείες, καθώς οι αεροπορικές εταιρείες προσπαθούν να τονώσουν τη φθινοπωρινή ταξιδιωτική ζήτηση, δήλωσε ο Davis στη Mandy Drury του CNBC. Η Νέα Υόρκη διαθέτει επαρκή αριθμό ξενοδοχείων για να καλύψει τη ζήτηση των ταξιδιωτών, δήλωσε ο Davis, επικαλούμενος μια άνευ προηγουμένου προσφορά νέων ξενοδοχειακών δωματίων στην πόλη. «Από το 2020 έχουν παραδοθεί 10.000 νέα δωμάτια ξενοδοχείων και τα επόμενα δύο χρόνια θα παραδοθούν άλλα 10.000», είπε. Mε τις περισσότερες βραχυχρόνιες μισθώσεις να μην είναι πλέον στο τραπέζι, ο Ντέιβις δήλωσε ότι οι τιμές των ξενοδοχείων είναι πιθανό να αυξηθούν. Από το Λονδίνο έως το Παρίσι και το Ντουμπάι, πόλεις σε όλο τον κόσμο έχουν ρυθμίσει τις αγορές βραχυχρόνιας μίσθωσης. Όμως οι κανονισμοί της Νέας Υόρκης προχωρούν ακόμη περισσότερο από τις περισσότερες, γεγονός που προκαλεί ανησυχίες ότι και άλλες πόλεις μπορεί να υιοθετήσουν παρόμοια μέτρα. “Είναι πιθανό να ακολουθήσουν το παράδειγμα της Νέας Υόρκης”, δήλωσε ο Ντέιβις. “Η εκτίμησή μου, όμως, είναι ότι πιθανότατα θα δουν τι θα συμβεί τους επόμενους έξι έως 12 μήνες και ποιες θα είναι οι επιπτώσεις για την Νέα Υόρκη πριν δούμε πραγματικά να ψηφίζονται παρόμοιοι τύποι νομοθεσίας σε άλλες πόλεις”. Αυστηρότεροι κανόνες για τη βραχυχρόνια στέγαση βρίσκονται στο τραπέζι στις Ηνωμένες Πολιτείες – σε πόλεις όπως η Ατλάντα, το Ντάλας και η Νέα Ορλεάνη, δήλωσε ο Davis – καθώς και σε μέρη όπως η Φλωρεντία της Ιταλίας και η Μελβούρνη της Αυστραλίας. naftemporiki.gr ",https://www.naftemporiki.gr/wp-content/themes/naftemporiki/images/N.PNG,"Οι νέοι αυστηροί όροι λειτουργίας των καταλυμάτων βραχυχρόνιας μίσθωσης, οδηγεί τους τουρίστες στις ξενοδοχειακές μονάδες, που αναμένεται να αυξήσουν τις τιμές."
https://www.naftemporiki.gr/finance/economy/1515021/misthoseis-typoy-airbnb-ti-allazei-gia-toys-idioktites/,Μισθώσεις τύπου Airbnb: Τι αλλάζει για τους ιδιοκτήτες,2023-09-18,07:27:18,Οικονομία & Αγορές                \Οικονομία,"Ραλλού Αλεξοπούλου                                             •

[email protected]","Βιβλία στην εφορία, απόδοση ΦΠΑ, τέλος διαμονής","Σε ΦΠΑ και τέλη που ισχύουν για τα ξενοδοχεία και τα ενοικιαζόμενα δωμάτια θα υπόκεινται όσοι αποκτούν εισόδημα από βραχυχρόνια μίσθωση 3 ή και περισσότερων ακινήτων. Μάλιστα το πλαίσιο αυτό δεν αποκλείεται να γίνει ακόμα πιο αυστηρό, αν κριθεί απαραίτητο, δήλωσε ο πρωθυπουργός κατά τη διάρκεια της χθεσινής συνέντευξης τύπου. Όπως είπε ο Κυριάκος Μητσοτάκης, πρόκειται για ένα πρώτο πακέτο παρεμβάσεων το οποίο «εξισώνει τους κανόνες του ανταγωνισμού και θα μας βοηθήσει να πετύχουμε καλύτερη ισορροπία ώστε να μην έχουμε τόσο μεγάλη πίεση σε συγκεκριμένες περιοχές» συμπληρώνοντας παράλληλα ότι «στόχος δεν είναι να σκοτώσουμε έναν θεσμό που έχει οικονομικό αποτέλεσμα για τη χώρα». Οι αλλαγές θα τεθούν σε εφαρμογή το νέο έτος. Η καταβολή του ΦΠΑ θα υποχρεώσει τους ιδιοκτήτες ακινήτων που αποκτούν εισοδήματα από βραχυχρόνια μίσθωση σε τουλάχιστον 3 ακίνητα, να ανοίξουν βιβλία στην Εφορία, να προχωρήσουν στη σύσταση εταιρείας, να προσλάβουν λογιστή για την υποβολή των δηλώσεων ΦΠΑ, να καταχωρούν έσοδα- έξοδα στο myDATA, να αποδίδουν ΦΠΑ και τα υπόλοιπα τέλη που καταβάλλουν σήμερα τα ξενοδοχεία και τα ενοικιαζόμενα δωμάτια όπως το τέλος διαμονής. Σύμφωνα με πληροφορίες,  από το νέο έτος το συγκεκριμένο τέλος  αυξάνεται από 0,5 – 4 ευρώ που είναι τώρα, σε 1,5 έως 10 ευρώ. Αλλαγή την οποία ανακοίνωσε ο πρωθυπουργός το Σάββατο από το βήμα της ΔΕΘ. Βασική επιδίωξη η άντληση περί των 300 εκατ. ευρώ τα οποία θα διατεθούν για την ενίσχυση του Ειδικού Αποθεματικού για φυσικές καταστροφές ώστε το ποσό να αυξηθεί στα 600 εκατ. ευρώ. Με βάση το ισχύον καθεστώς, οι ιδιοκτήτες που μισθώνουν ακίνητα μέσω των πλατφορμών βραχυχρόνιας μίσθωσης  απαλλάσσονται από τον ΦΠΑ και το εισόδημα που αποκτούν φορολογείται αυτοτελώς με συντελεστές: Με αφορμή τις ανακοινώσεις του πρωθυπουργού, η ΠΟΜΙΔΑ με ανακοίνωση της σημειώνει ότι το εισόδημα από τις βραχυχρόνιες μισθώσεις επέτρεψε σε χιλιάδες ιδιοκτήτες τα προηγούμενα χρόνια να ανακαινίσουν τα ακίνητά τους, να είναι συνεπείς στις φορολογικές τους υποχρεώσεις και να προσφέρουν στην εθνική οικονομία έσοδα και συνάλλαγμα. Ωστόσο επισημαίνουν ότι «αν η Πολιτεία θέλει να αντιμετωπίσει το στεγαστικό πρόβλημα θα πρέπει να μεριμνήσει πως θα εκσυγχρονιστούν τα εκατοντάδες χιλιάδες κλειστά ακίνητα και όχι τα ακίνητα που άνοιξαν και εκσυγχρονίστηκαν για να διατεθούν στη βραχυχρόνια μίσθωση. Εν πάση περιπτώσει θεωρούμε ότι το όριο των τριών ακινήτων που τίθεται προκειμένου να ενταχθεί η δραστηριότητα υποχρεωτικά στον ΦΠΑ είναι πολύ μικρό και ασφυκτικό, και θα οδηγήσει (εξαιτίας των λειτουργικών εξόδων που συνεπάγεται) σε έξοδο χιλιάδων μικροϊδιοκτητών από την αγορά και απώλεια εσόδων για τους ίδιους και το Δημόσιο, ή ακόμα χειρότερα στην παραοικονομία η οποία αποτελεί την μεγαλύτερη στρέβλωση του ανταγωνισμού». Πέρα από τις αλλαγές που έρχονται στο σκέλος της φορολόγησης στη βραχυχρόνια μίσθωση, η πρόσφατη ψήφιση του νομοσχεδίου του υπουργείου Εθνικής Οικονομίας με βάση το οποίο ελληνικές και ψηφιακές πλατφόρμες (βραχυχρόνιας μίσθωσης κ.α.) να αποστέλλουν στοιχεία των συναλλαγών τους στην ΑΑΔΕ, δίνει τη δυνατότητα εντοπισμού φορολογητέας ύλης που έχει αποκρυβεί από τις επιχειρήσεις που συνεργάζονται με τις πλατφόρμες. Οι υπηρεσίες της ΑΑΔΕ έχουν τη δυνατότητα να προχωρούν σε διασταυρώσεις στοιχείων για να διαπιστωθεί εάν υπάρχουν παραβάσεις, δηλαδή εάν έχουν εκδοθεί τα σχετικά παραστατικά. Σημειώνεται ότι ήδη οι πλατφόρμες βραχυχρόνιων μισθώσεων διαβιβάζουν μία φορά τον χρόνο στην ΑΑΔΕ όλα τα δεδομένα. Σήμερα, εκτός απροόπτου, η ΑΑΔΕ προχωρά σε ένα νέο και πιο λεπτομερές μνημόνιο συνεργασίας με τις μεγαλύτερες πλατφόρμες, δηλαδή την Airbnb, την Booking και την RBO Expedia. Με βάση το νέο πρωτόκολλο συνεργασίας, η ΑΑΔΕ θα μπορεί να λαμβάνει πιο αναλυτικά και ποιοτικά στοιχεία για τα ακίνητα και τα εισοδήματα που αποκτούν οι ιδιοκτήτες και οι διαχειριστές τους. Τα στοιχεία που θα αποστέλλονται σε πιο σύντομους ρυθμούς θα είναι πλήρως επεξεργασμένα από τις πλατφόρμες, ενώ ταυτόχρονα θα γνωρίζουν εκ των προτέρων ποιοι δίνουν ψεύτικο Αριθμό Μητρώου Ακινήτου. Αφού η ΑΑΔΕ προχωρήσει σε ελέγχους, θα έχει τη δυνατότητα να αναζητήσει τους ιδιοκτήτες που κρύβουν μέρος των εισοδημάτων που εισπράττουν από τις βραχυχρόνιες μισθώσεις, ή και όσους ενοικιάζουν και δεν έχουν εγγραφεί στην ψηφιακή πλατφόρμα δηλαδή δεν έχουν Αριθμό Μητρώου Ακινήτων (ΑΜΑ). ",https://www.naftemporiki.gr/wp-content/themes/naftemporiki/images/N.PNG,Πιο αυστηρό πλαίσιο και φορολόγηση για τις βραχυχρόνιες μισθώσεις
https://www.naftemporiki.gr/society/1514400/sto-ste-prosfeygei-epicheirimatias-gia-to-prostimo-995-000-eyro-gia-199-adilotes-airbnb-viles-sti-mykono/,Στο ΣτΕ προσφεύγει επιχειρηματίας για το πρόστιμο 995.000 ευρώ για 199 αδήλωτες Airbnb βίλες στη Μύκονο,2023-09-15,17:40:48,Κοινωνία,,,"Πρόστιμο 995.000 ευρώ επιβλήθηκε από τη ΔΟΥ Αθηνών σε επιχειρηματία για την εκμίσθωση, κατά το περασμένο έτος, μέσω βραχυχρόνιας μίσθωσης (airbnb), 199 πολυτελών βιλών στην Μύκονο. Η Δ.Ο.Υ. για κάθε μια από τις 199 βίλες επέβαλε αυτοτελές πρόστιμο των 5.000 ευρώ (συνολικά 995.000 ευρώ). Το πρόστιμο επιβλήθηκε σε επιχειρηματία που όπως υποστηρίζει δραστηριοποιείται στο χώρο παροχής υπηρεσιών ανεύρεσης πελατών και στη μεσιτείας ακινήτων. Φωτογραφίες από τις βίλες είχαν αναρτηθεί σε δυο πλατφόρμες της Μυκόνου. Οι 199 βίλες δεν είχαν εγγραφή στο τηρούμενο από την ΑΔΑΕ Μητρώο Ακινήτων Βραχυχρόνιας Διαμονής, ούτε είχαν τον προβλεπόμενο από το νόμο 4446/2016 Μοναδικό Αριθμό Ακινήτου. Κατά της επιβολής του προστίμου ο επιχειρηματίας προσέφυγε στο Διοικητικό Εφετείο Αθηνών, το οποίο έκρινε ότι είναι αναρμόδιο να επιληφθεί της υπόθεσης και την ανέπεμψε στο Συμβούλιο της Επικρατείας. Στην αίτησή του (έχει καταθέσει και αίτημα έκδοση προσωρινής αναστολής) υποστηρίζει ότι ουδέποτε υπήρξε καθοιονδήποτε τρόπο διαχειριστής των ακινήτων αυτών, εκτός από μόνο από μια περίπτωση. Ακόμη, υποστηρίζει ότι η επιβολή του προστίμου είναι αντισυνταγματική, καθώς δεν κλήθηκε σε ακρόαση από η Δ.Υ.Ο. πριν την επιβολή του προστίμου, αλλά είναι και παράνομη, αφού το πρόστιμο επιβλήθηκε αυθαίρετα και καταχρηστικά, χωρίς καμία νόμιμη αιτιολογία. Τέλος, υποστηρίζει ότι δεν έχει την ιδιότητα του διαχειριστή των επίμαχων ακινήτων, τα οποία μάλιστα στην πράξη επιβολής του προστίμου ούτε καν αναφέρονται ποια είναι αυτά. Πηγή: ΑΜΠΕ ",https://www.naftemporiki.gr/wp-content/themes/naftemporiki/images/N.PNG,"Οι 199 βίλες δεν είχαν εγγραφή στο τηρούμενο από την ΑΔΑΕ Μητρώο Ακινήτων Βραχυχρόνιας Διαμονής, ούτε είχαν τον προβλεπόμενο από το νόμο 4446/2016 Μοναδικό Αριθμό Ακινήτου."
https://www.naftemporiki.gr/finance/world/1500814/stin-machi-ton-poleon-kata-ton-vrachychronion-misthoseon-sto-telos-kerdizei-i-airbnb/,"Στην μάχη των πόλεων κατά των βραχυχρόνιων μισθώσεων, στο τέλος… κερδίζει  η Airbnb",2023-08-03,00:02:57,Οικονομία & Αγορές                \Διεθνή,,Πληθώρα μέτρων που καταστρατηγούνται,"Έχουν περάσει σχεδόν 15 χρόνια από τότε που η έναρξη της Airbnb Inc. πυροδότησε μια παγκόσμια έκρηξη στις βραχυχρόνιες ενοικιάσεις κατοικιών, και ακόμα καμία πόλη δεν έχει βρει ακόμα τη σωστή φόρμουλα για τη ρύθμιση του κλάδου. Στην «μάχη», νικητριες βγαίνουν σχεδόν πάντα οι πλατφόρμες. Αυτό σίγουρα δεν οφείλεται στην έλλειψη προσπάθειας. Με τις μακροχρόνιες μισθώσεις να πλήττονται σκληρά και τα ενοίκια στα ύψη, οι κυβερνήσεις έχουν πειραματιστεί με μια πληθώρα μέτρων. Το Ντάλας έχει αποκλείσει τις βραχυχρόνιες μισθώσεις σε ορισμένες κατοικημένες γειτονιές, η Βαρκελώνη απαγόρευσε όλες τις βραχυχρόνιες ενοικιάσεις δωματίων σε ιδιωτικές κατοικίες και το Σαν Φρανσίσκο και το Σιατλ περιορίζουν τον αριθμό των ιδιοκτησιών που μπορεί να καταχωρίσει ένας οικοδεσπότης. Άλλες περιορίζουν τον αριθμό των διανυκτερεύσεων που μπορεί να νοικιάζεται ένα ακίνητο σε ένα έτος (90 στο Λονδίνο, 120 στο Παρίσι) ή επιβάλλουν έναν ελάχιστο αριθμό διανυκτερεύσεων που πρέπει να νοικιάζεται ένα ακίνητο (οι επισκέπτες της Χονολουλού πρέπει να κάνουν κράτηση για τουλάχιστον 90 ημέρες- η Σιγκαπούρη απαιτεί έξι μήνες ή περισσότερο). Και πολλές πόλεις επιμένουν ότι οι οικοδεσπότες πρέπει να ζουν στο ακίνητο (όπως στη Νέα Υόρκη, το Βανκούβερ και το Τόκιο). Ωστόσο, η αποτελεσματικότητα αυτών των εργαλείων και κανόνων καταστρατηγείται σε πολλές πόλεις. Η Δανία απαγόρευσε τα Airbnbs πλήρους απασχόλησης το 2018, με την Κοπεγχάγη να περιορίζει τις ενοικιάσεις ακινήτων σε 70 διανυκτερεύσεις ετησίως. Αλλά σε μέρη όπως η μοντέρνα, πρώην εργατική συνοικία Nørrebro της πρωτεύουσας, οι κάτοικοι λένε ότι οι βραχυχρόνιοι ενοικιαστές έχουν καταλάβει ούτως ή άλλως την περιοχή. “Το κτίριό μου είναι τώρα μισό ξενοδοχείο”, δήλωσε ο H στο Bloomberg, ο οποίος ζει σε μια παλιά εργατική πολυκατοικία στη γειτονιά και ζήτησε να τηρηθεί η ανωνυμία του. Ο ιδιοκτήτης του κτιρίου έχει μετατρέψει τα διαμερίσματα σε Airbnbs, λέει  αλλά οι ενοικιαστές δεν έχουν διαμαρτυρηθεί επειδή τα ονόματά τους κινδυνεύουν να δημοσιοποιηθούν. “Η υπόδειξη των παράνομων Airbnbs στις αρχές θα τον ενημέρωνε για την εμπλοκή μου και η ζωή μου θα γινόταν κόλαση”. Το 2021, η πόλη της Νέας Υόρκης απαγόρευσε στους οικοδεσπότες να νοικιάζουν χώρο στην Airbnb για λιγότερο από 30 διανυκτερεύσεις, εάν οι ίδιοι οι οικοδεσπότες δεν έμεναν στη συγκεκριμένη κατοικία, αλλά μέχρι τον Ιούλιο ο νόμος δεν είχε εφαρμοστεί- η Airbnb μάχεται τους κανόνες στα δικαστήρια, με την αιτιολογία ότι συγκρούονται με την ομοσπονδιακή νομοθεσία και είναι πολύ δύσκολο για τους οικοδεσπότες να τους διαχειριστούν. Εντωμεταξύ, από τις 30.000 καταχωρίσεις Airbnb που είχαν αναρτηθεί τον Φεβρουάριο, σχεδόν το 80% είτε δεν είχαν καταχωρηθεί επίσημα είτε χρησιμοποιούσαν ψεύτικους αριθμούς μητρώου. Στο Βερολίνο, οι αξιωματούχοι χαλάρωσαν πρόσφατα τους κανονισμούς που αποδείχθηκαν αδύνατο να εφαρμοστούν. Η πόλη απαγόρευσε τις βραχυχρόνιες ενοικιάσεις διαμερισμάτων (αλλά όχι μεμονωμένων δωματίων) το 2016, με την ελπίδα να επιστρέψουν τα ακίνητα στη αγορά ενοικίασης και να ανακουφιστεί η στεγαστική κρίση της κάποτε προσιτής γερμανικής πρωτεύουσας. Όμως η Airbnb και οι αντίπαλοι ιστότοποι αρνήθηκαν να μοιραστούν στοιχεία για συγκεκριμένους οικοδεσπότες, καθιστώντας αδύνατο να διαπιστωθεί ποιος παραβιάζει το νόμο,. Σε αρκετές περιπτώσεις τα δικαστήρια τάχθηκαν υπέρ των εταιρειών σχετικά με τη νομιμότητα των βραχυχρόνιων μισθώσεων, αφήνοντας τις ρυθμιστικές αρχές στη δύσκολη θέση να βασίζονται σε πληροφοριοδότες για να εντοπίσουν τους παραβάτες. Έτσι το Βερολίνο τροποποίησε τους κανόνες του. Σήμερα, οι οικοδεσπότες της Airbnb πρέπει να είναι εγγεγραμμένοι στην αρμόδια υπηρεσία της πόλης, με τις καταχωρίσεις να φέρουν είτε έναν αριθμό μητρώου είτε τη διεύθυνση του οικοδεσπότη – στοιχεία των οποίων η ακρίβεια δεν είναι αυτόματα επαληθεύσιμη, αλλά μπορούν να μειώσουν την παραβίαση των κανόνων. Σε αντάλλαγμα, οι ντόπιοι μπορούν να νοικιάζουν τις κύριες κατοικίες τους για όσο χρονικό διάστημα επιθυμούν και τις δεύτερες κατοικίες για έως και 90 ημέρες το χρόνο. Λίγες πόλεις έχουν αφιερώσει τόσους πολλούς πόρους για τη ρύθμιση των πλατφορμών βραχυχρόνιας μίσθωσης όσο η Βαρκελώνη. Μεταξύ του ντεμπούτου της εταιρείας το 2009 και του 2014, οπότε κατακλυσμός τουριστών και ένα περιστατικό με τρεις γυμνούς Ιταλούς τουρίστες προκάλεσαν διαμαρτυρίες σε ολόκληρη την πόλη, ο αριθμός των Airbnb στην Καταλανική πρωτεύουσα εκτοξεύτηκε στις 20.000. Το 2015, η δήμαρχος Ada Colau εξελέγη στηρίζοντας ένα πρόγραμμα κατά της Airbnb και η πόλη έγινε η μόνη μεγάλη ευρωπαϊκή πόλη που απαγόρευσε την ενοικίαση μονόκλινων δωματίων. Ένα σύστημα αδειοδότησης που ξεκίνησε το 2011 απαιτεί από τις εταιρείες να αναγράφουν αριθμούς αδειών σε όλες τις καταχωρίσεις – μια συμφωνία που επιτεύχθηκε μόνο αφού τα δικαστήρια χτύπησαν την Airbnb και τη HomeAway με πρόστιμα 600.000 ευρώ. Η Βαρκελώνη πάντως προϋπολογίζει 2 εκατ. ευρώ ετησίως ως πρόστιμα για τους οικοδεσπότες που  επιμένουν να μην συμμορφώνονται με το νόμο. Ο εντοπισμός της διεύθυνσης των μονάδων που παραβιάζουν τους κανόνες είναι μια δύσκολη διαδικασία. Από όλες τις πλατφόρμες βραχυχρόνιας διαμονής, μόνο η Booking.com απαιτεί την ανάρτηση της διεύθυνσης με κάθε καταχώριση. Η Airbnb υποστηρίζει ότι η αποκάλυψη ορισμένων δεδομένων θα ερχόταν σε σύγκρουση με τους νόμους της Ευρωπαϊκής Ένωσης για την προστασία της ιδιωτικής ζωής. Ακόμη και οι ιδιοκτήτες που ακολουθούν τους κανόνες έχουν την ευελιξία να κρατούν τα ακίνητά τους μακριά από την αγορά μακροχρόνιων μισθώσεων, συνδυάζοντας βραχυπρόθεσμες και μεσοπρόθεσμες διαμονές. Εταιρείες φιλοξενίας, όπως η Houst, προσφέρουν στους οικοδεσπότες συμβουλές σχετικά με το πώς να χρησιμοποιούν τις περιόδους με υψηλή τουριστική κίνηση για βραχυχρόνιες μισθώσεις με υψηλότερες απολαβές, και στη συνέχεια να ενοικιάζουν το ακίνητό τους για τους υπόλοιπους μήνες, κάτι που δεν έχει δεσμεύσεις χρονικών ορίων. Οι ελιγμοί αυτοί μπορεί να μην παραβιάζουν το νόμο, αλλά εξακολουθούν να πετυχαίνουν τη συμπίεση της προσφοράς κατοικιών. naftemporiki.gr ",https://www.naftemporiki.gr/wp-content/themes/naftemporiki/images/N.PNG,"Με τις μακροχρόνιες μισθώσεις να πλήττονται σκληρά και τα ενοίκια στα ύψη, οι κυβερνήσεις έχουν πειραματιστεί με μια πληθώρα μέτρων."
https://www.naftemporiki.gr/finance/economy/1500435/toyrismos-oi-poleis-poy-symferei-na-kleiseis-airbnb-anti-gia-xenodocheio-i-thesi-tis-athinas/,Τουρισμός:  Οι πόλεις που συμφέρει να κλείσεις Airbnb αντί για ξενοδοχείο – Η θέση της Αθήνας,2023-08-01,20:32:46,Οικονομία & Αγορές                \Οικονομία,,,"Οι μέσες τιμές των ξενοδοχείων στην Ευρώπη αυξήθηκαν φέτος πάνω από τον πληθωρισμό, ενώ οι τιμές των αεροπορικών εισιτηρίων εκτινάχθηκαν σε υψηλό πενταετίας. Με τους ταξιδιώτες, εν μέσω ακρίβειας, να κλείνουν τις διακοπές τους με γνώμονα το κόστος, το 80% προτίμησε καταλύματα βραχυχρόνιας μίσθωσης έναντι των ξενοδοχείων. Υπό το πρίσμα αυτό, οι οικονομικοί εμπειρογνώμονες του Moneyzine εντόπισαν τις ευρωπαϊκές πόλεις όπου τα καταλύματα Airbnb προσφέρουν καλύτερη σχέση ποιότητας-τιμής σε σύγκριση με τα ξενοδοχεία. Η έρευνα αναζήτησε στοιχεία στο Airbnb.com και την Trivago, προκειμένου να εξακριβώσει το μέσο κόστος ανά διανυκτέρευση τόσο για τα Airbnb όσο και για τα ξενοδοχεία σε 35 ευρωπαϊκές πόλεις, και κατέληξε στους ευρωπαϊκούς προορισμούς όπου η επιλογή Airbnb είναι η πιο οικονομική επιλογή. Τα αποτελέσματα έδειξαν ότι η Κωνσταντινούπολη, είναι η πόλη όπου τα Airbnbs παρέχουν την καλύτερη σχέση ποιότητας-τιμής σε σύγκριση με τα ξενοδοχεία. Με μέσο όρο διανυκτέρευσης 45,37 δολάρια, είναι 61,77% φθηνότερα από τα ξενοδοχεία (μ.ό. 118,69 δολάρια), ενώ διαθέτουν τις δεύτερες χαμηλότερες τιμές από όλες τις πόλεις που αναλύθηκαν.  Ακολουθεί στη δεύτερη θέση βρίσκεται η Αθήνα, με τις μέσες τιμές ατις βραχυχρόνιες μισθώσεις να είναι κατά κατά 49,53% μικρότερες από την τιμή ενός κανονικού δωματίου ξενοδοχείου -69,67 δολάρια ανά διανυκτέρευση έναντι 138,05 δολαρίων στα ξενοδοχεία ανά διανυκτέρευση. Στην τρίτη θέση βρίσκεται η Λισαβόνα, με ένα Airbnb να κοστίζει κατά μέσο όρο περίπου 107,51 δολάρια ανά διανυκτέρευση σε σύγκριση με ένα κανονικό δωμάτιο ξενοδοχείου που κοστίζει 210,30 δολάρια. Το Βερολίνο και το Παρίσι ακολουθούν στην τέταρτη και πέμπτη θέση, αντίστοιχα, με σημαντική διαφορά στις τιμές μεταξύ Airbnbs και ξενοδοχείων. Επιλέγοντας ένα Airbnb οι ταξιδιώτες εξοικονομούν κατά μέσο όρο 109,66 δολάρια στη γερμανική πρωτεύουσα και 111,38 δολάρια στην γαλλική. Στον αντίποδα, Όσλο και Τίρανα είναι οι πόλεις όπου ένα δωμάτιο ξενοδοχείου για μια διανυκτέρευση είναι περίπου 8 δολάρια φθηνότερο, κατά μέσο όρο, από ένα Airbnb. ",https://www.naftemporiki.gr/wp-content/themes/naftemporiki/images/N.PNG,"Έρευνα του ιστότοπου Moneyzine, για την μέση τιμή διανυκτέρευσης σε 35 πόλεις"
https://www.naftemporiki.gr/finance/economy/1493123/airbnb-oi-taxidiotikes-taseis-gia-tin-ellada-to-fetino-kalokairi/,Airbnb: Οι ταξιδιωτικές τάσεις για την Ελλάδα το φετινό καλοκαίρι,2023-07-12,12:45:37,Οικονομία & Αγορές                \Οικονομία,,Οι πιο δημοφιλείς επιλογές για τους Έλληνες,"Περισσότερο από 70% σε σύγκριση με πέρυσι έχουν αυξηθεί οι αναζητήσεις για διαμονή φέτος το καλοκαίρι από επισκέπτες από την Ελλάδα, ενώ περισσότερες από 1 στις 7 κρατήσεις από Έλληνες ταξιδιώτες είναι για 28 ημέρες ή περισσότερες, διαπιστώνει η Airbnb, που δημοσίευσε σήμερα την εικόνα για τους Έλληνες ταξιδιώτες κατά την καλοκαιρινή σεζόν. Ειδικότερα, τα ταξίδια από την Ελλάδα ανέκαμψαν ιδιαίτερα το 2023, με τους επισκέπτες της Airbnb να οργανώνουν ήδη τις καλοκαιρινές τους διακοπές σε περισσότερες από 72.000 πόλεις και κωμοπόλεις παγκοσμίως. Οι πιο δημοφιλείς επιλογές διαμονής στη λίστα επιθυμιών καταδεικνύουν τις μοναδικές και αγαπημένες ιδιοκτησίες που έχουν ξεχωρίσει οι ταξιδιώτες για τις ερχόμενες διακοπές τους. Συγκεκριμένα, οι 10 κορυφαίες διαμονές εσωτερικού στις λίστες επιθυμιών από Έλληνες επισκέπτες στην Airbnb είναι: Υπόσκαφο σπίτι, Σαντορίνη Βίλα με πισίνα, Αποκόρωνας, Χανιά Βίλα, Κάθισμα Λευκάδας Βίλα, Κεφαλονιά Περιστερώνας, Τήνος Σουίτα με πισίνα, Μήλος Βίλα, Μαλεβίζι, Χανιά Βίλα με πισίνα, Σαντορίνη Κατοικία, Μύκονος Κατοικία, Λέρος. Με βάση τη σημαντική αύξηση του όγκου αναζητήσεων για καλοκαιρινές διαμονές, φαίνεται ότι η Ελλάδα αναδεικνύεται σε οικονομικά προσιτό προορισμό για την τρέχουσα περίοδο διακοπών. Ενδεικτικά, οι τάσεις για τους πιο οικονομικά προσιτούς προορισμούς στην Ελλάδα, όπου μπορεί κανείς να ξοδέψει λιγότερα από 90 ευρώ τη βραδιά είναι: Καλλιθέα, Αττική Χίος Παγγαίο, Καβάλα Δήμος Νεάπολης – Συκεών, Θεσσαλονίκη Ερμούπολη, Σύρος Ικαρία Κως Λευκάδα Θεσσαλονίκη Θερμαϊκός. Περισσότερες από 1 στις 7 κρατήσεις για διανυκτέρευση που πραγματοποιήθηκαν από Έλληνες ταξιδιώτες το πρώτο τρίμηνο του έτους ήταν για 28 ημέρες ή περισσότερες, καθώς οι Έλληνες επισκέπτες υιοθετούν μια νέα ελευθερία στον τρόπο που ζουν και ταξιδεύουν. «Είναι μια συναρπαστική στιγμή για να δούμε πώς ταξιδεύουν οι Έλληνες: οι άνθρωποι θέλουν να ταξιδεύουν περισσότερο από ποτέ γιατί αποζητούν τη σύνδεση. Μετά από χρόνια απομόνωσης, οι άνθρωποι επιδιώκουν να συνδεθούν ξανά. Όχι μόνο παρατηρούμε σημαντική αύξηση στους Έλληνες ταξιδιώτες που αναζητούν στην Airbnb τις καλοκαιρινές τους διακοπές, αλλά βλέπουμε επίσης μια εξέλιξη στον τρόπο με τον οποίο οι Έλληνες επισκέπτες ταξιδεύουν – μένουν περισσότερο, αναζητούν οικονομικά προσιτές επιλογές και εξερευνούν νέους προορισμούς» – δήλωσε ο Giacomo Trovato, Country Manager της Airbnb για τη Νοτιοανατολική Ευρώπη. ",https://www.naftemporiki.gr/wp-content/themes/naftemporiki/images/N.PNG,Οι προτιμήσεις των Ελλήνων για διακοπές την τρέχουσα θερινή σεζόν.
https://www.naftemporiki.gr/clickatlife/1492132/giati-to-spiti-tis-barbie-poy-einai-diathesimo-pros-enoikiasi-sto-airbnb-einai-toso-creepy/,Γιατί το σπίτι της Barbie που είναι διαθέσιμο προς ενοικίαση στο Airbnb είναι τόσο… creepy;,2023-07-10,12:11:13,Clickatlife,,,"Μια έπαυλη που ξεχειλίζει από ροζ, στα πρότυπα του DreamHouse της Barbie είναι διαθέσιμη το τελευταίο διάστημα προς ενοικίαση στο Μαλιμπού. Η καταχώρηση βρίσκεται στην πλατφόρμα του Airbnb και είναι η τελευταία από μια σειρά προωθητικών ενεργειών για την ταινία «Barbie» της Γκρέτα Γκέργουιγκ, η οποία κυκλοφορεί την επόμενη εβδομάδα. Πρόκειται για την πρώτη live-action ταινία με πρωταγωνίστρια την εμβληματική κούκλα της Mattel. Σύμφωνα με τους δημιουργούς της ταινίας, είναι άκρως φεμινιστική η προσέγγιση, ωστόσο, εμείς για την ώρα κρατάμε τη ροζ πανδαισία που καταλαμβάνει τα μάτια μας, με κάθε στιγμιότυπο και τρέιλερ. Διαβάστε περισσότερα ",https://www.naftemporiki.gr/wp-content/themes/naftemporiki/images/N.PNG,"Η ειδικός στο παράξενο, Τζοάνα Τζέικομπ Ραμάλχο, εξηγεί."
https://www.naftemporiki.gr/culture/cinema/1485127/apokalyptiria-gia-to-avatar-the-last-airbender/,Αποκαλυπτήρια για το «Avatar: The Last Airbender»,2023-06-20,12:55:55,Πολιτιστικά                \Σινεμά,,,"Το Netflix παρουσίασε το πρώτο teaser για την εκδοχή του «Avatar: The Last Airbender», το οποίο επιβεβαιώνει για πρώτη φορά ότι η σειρά πρόκειται να κάνει το ντεμπούτο της το 2024.  Το «Avatar: The Last Airbender» διαδραματίζεται σε έναν κόσμο χωρισμένο σε έθνη που αντιστοιχούν στα τέσσερα στοιχεία.  Οι «Benders» από κάθε έθνος έχουν την ικανότητα να χειρίζονται ένα από τα στοιχεία μέσω πολεμικών τεχνών, αν και το Avatar είναι σε θέση να ελέγχει και τα τέσσερα στοιχεία.  Το Avatar -ένα παιδί που ονομάζεται Aang- έχει σκοπό να φέρει ισορροπία στον κόσμο και εργάζεται με τους φίλους του για να νικήσει τον καταστροφικό πόλεμο που διεξάγεται από τον Λόρδο της Φωτιάς Οζάι και το Έθνος της Φωτιάς. ",https://www.naftemporiki.gr/wp-content/themes/naftemporiki/images/N.PNG,"Νερό. Γη. Φωτιά. Αέρας. Πριν από πολύ καιρό, το Nickelodeon μετέδωσε μια επιτυχημένη σειρά κινουμένων σχεδίων με τίτλο «Avatar: The Last Airbender». Στη συνέχεια, όλα άλλαξαν όταν το Netflix άρχισε να εργάζεται σε μια προσαρμογή live-action."
https://www.naftemporiki.gr/finance/world/1484835/airbus-indigo-i-megalyteri-paraggelia-aeroskafon-stin-istoria/,Airbus – IndiGo: Η μεγαλύτερη παραγγελία αεροσκαφών στην ιστορία,2023-06-19,17:26:24,Οικονομία & Αγορές                \Διεθνή,,,"Τη μεγαλύτερη παραγγελία στην ιστορία σε ό,τι αφορά τον αριθμό των αεροσκαφών εξασφάλισε η Airbus. Η εταιρεία κατασκευής αεροσκαφών κατέληξε σε συμφωνία με την ινδική αεροπορική εταιρεία IndiGo για την πώληση 500 αεροσκαφών A320. Η συμφωνία – μαμούθ ανακοινώθηκε τη Δευτέρα από στελέχη των δύο εταιρειών, στο πλαίσιο της αεροπορικής έκθεσης του Παρισιού. Πλέον, οι εκκρεμείς παραγγελίες της IndiGo ανέρχονται σε 1.000 αεροπλάνα. Υπενθυμίζεται ότι το Air Show του Παρισιού άνοιξε σήμερα και για μία εβδομάδα τις πύλες του στο αεροδρόμιο του Μπουρζέ, έπειτα από τέσσερα χρόνια απουσίας λόγω της πανδημίας της Covid-19. Διαβάστε επίσης: Air Show Παρισιού: Απογείωση των αεροπορικών μεταφορών  ",https://www.naftemporiki.gr/wp-content/themes/naftemporiki/images/N.PNG,Η Airbus κατέληξε σε συμφωνία με την ινδική αεροπορική εταιρεία IndiGo για την πώληση 500 αεροσκαφών
https://www.naftemporiki.gr/finance/world/1481415/gallia-meiosi-timon-se-ekatontades-proionta-metra-kai-kata-toy-airbnb/,Γαλλία: Μείωση τιμών σε εκατοντάδες προϊόντα – Μέτρα και κατά του Airbnb,2023-06-09,17:29:55,Οικονομία & Αγορές                \Διεθνή,,«Τέλος στην ευνοϊκή φορολογική μεταχείριση»,"75 μεγάλες βιομηχανίες τροφίμων δεσμεύθηκαν να μειώσουν τις τιμές σε εκατοντάδες προϊόντα από τον ερχόμενο μήνα, όπως ανακοίνωσε σήμερα ο υπουργός Οικονομικών της Γαλλίας Μπρουνό Λεμέρ ο οποίος πρόσθεσε πως θα βρεθούν αντιμέτωπες με οικονομικές κυρώσεις αν δεν τηρήσουν την υπόσχεσή τους. «Λέω στους Γάλλους πως, ήδη από τον Ιούλιο, οι τιμές ορισμένων προϊόντων θα πέσουν. Και θα υπάρξουν έλεγχοι και θα υπάρξουν κυρώσεις για εκείνους που δεν συμμορφώνονται με τους κανόνες», δήλωσε ο Λεμέρ στο τηλεοπτικό δίκτυο BFM TV, αναφέροντας τα ζυμαρικά, τα πουλερικά και τα έλαια ως ορισμένα από τα προϊόντα οι τιμές των οποίων θα μειωθούν. Ο Λεμέρ έκανε την ανακοίνωση μία ημέρα αφότου συναντήθηκε με 75 εταιρίες που παράγουν και πωλούν το 80% των τροφίμων που καταναλώνουν οι Γάλλοι. «Θα έχω τον κατάλογο αυτών των εκατοντάδων προϊόντων την ερχόμενη εβδομάδα», πρόσθεσε ο Λεμέρ, προειδοποιώντας πως αν ορισμένες εταιρίες τροφίμων δεν τηρήσουν την υπόσχεσή τους, θα «αποκαλύψει τις επωνυμίες τους δημόσια». «Σε έναν ορισμένο αριθμό προϊόντων όπου οι τιμές χονδρικής έχουν πέσει, οι τιμές (λιανικής) θα πρέπει επίσης να πέσουν, κατά 2, 3, 5 ή ίσως ακόμη και 10%», είπε. Ο πληθωρισμός στη Γαλλία μειώθηκε περισσότερο από ό,τι αναμενόταν τον Μάιο στο χαμηλότερο επίπεδό του μέσα σε έναν χρόνο, στο 6%, καθώς οι αυξήσεις στις τιμές της ενέργειας και των τροφίμων μετριάστηκαν. Όμως οι τιμές των τροφίμων εξακολουθούσαν να είναι αυξημένες κατά 14% τον περασμένο μήνα έναντι αύξησης ρεκόρ 16% τον Μάρτιο. Ο Λεμέρ κάλεσε τους εμπόρους λιανικής πώλησης και τους βιομήχανους τροφίμων να μειώσουν τις τιμές τους ώστε να βοηθήσουν τα γαλλικά νοικοκυριά να αντεπεξέλθουν στην πολύμηνη κρίση του κόστους διαβίωσης. Ο Λεμέρ είπε επίσης πως το υπουργείο Οικονομικών επεξεργάζεται σχέδιο για να κλείσει ένα φορολογικό ‘παραθυράκι’ από το οποίο επωφελούνται πλατφόρμες βραχυχρόνιας μίσθωσης όπως το AirBnB. Πολλές μεγάλες γαλλικές πόλεις αντιμετωπίζουν ελλείψεις στέγης και τα ενοικιαζόμενα στους τουρίστες διαμερίσματα σε πλατφόρμες όπως το AirBnB κατηγορούνται συχνά ότι μειώνουν την προσφορά καταλυμάτων. Βουλευτές από διάφορα κόμματα της γαλλικής Εθνοσυνέλευσης ζήτησαν τον περασμένο μήνα πιο αυστηρούς ρυθμιστικούς κανόνες για τις μισθώσεις αυτές ώστε να μπει ένα τέλος στην πιο ευνοϊκή φορολογική μεταχείρισή τους σε σχέση με τις μακροχρόνιες μισθώσεις. «Δυσκολεύτηκα μέχρι να καταλάβω πόσο ευνοϊκή είναι η φορολογική μεταχείριση για το AirBnB. Θα αλλάξουμε τους φορολογικούς κανόνες και θα κάνω προτάσεις», είπε ο Λεμέρ στο BFM TV. «Όταν τα  κέρδη είναι τόσο μεγάλα και ο φόρος τόσο ευνοϊκός, δεν υπάρχει λόγος να διατηρούμε μια φορολογική μεταχείριση που οδηγεί σε υπερβολές», πρόσθεσε. Περίπου το 20% των ανθρώπων στην ευρύτερη περιοχή του Παρισιού που δεν νοικιάζουν ήδη το σπίτι τους ή μέρος του στο AirBnB σχεδιάζουν να το κάνουν στη διάρκεια των Ολυμπιακών Αγώνων που θα διεξαχθούν την επόμενη χρονιά στη γαλλική πρωτεύουσα, σύμφωνα με έρευνα στην πλατφόρμα που της ανατέθηκε από το ινστιτούτο δημοσκοπήσεων Ifop. H AirBnB, που είναι εταιρικός χορηγός των Αγώνων, αρνήθηκε να σχολιάσει τις δηλώσεις του Λεμέρ. Πηγή: ΑΜΠΕ ",https://www.naftemporiki.gr/wp-content/themes/naftemporiki/images/N.PNG,Λεμέρ: Κυρώσεις στις βιομηχανίες αν δεν το κάνουν
https://www.naftemporiki.gr/finance/world/1479128/i-apantisi-tis-kinas-se-airbus-kai-boeing-telika-den-einai-kai-toso-kineziki/,Η απάντηση της Κίνας σε Airbus και Boeing τελικά δεν είναι και τόσο κινεζική,2023-06-03,15:37:40,Οικονομία & Αγορές                \Διεθνή,,Ένα μακροχρόνιο όνειρο,"Η Κίνα πανηγύρισε μία ιστορική στιγμή αυτή την εβδομάδα: Την πρώτη πτήση του επιβατικό αεροσκάφους C919 στους αιθέρες. Αποτελεί  το πρώτο μεγάλο κινεζικό επιβατικό τζετ, ένα  ένα εξέχον σύμβολο της ευρύτερης στρατηγικής του Πεκίνου «Made in China», μιας εκστρατείας για τον περιορισμό της εξάρτησης από ξένους κατασκευαστές. Χαιρετίστηκε δε ως το αντίπαλον δέος στα αεροσκάφη των Airbus και Boeing. Ωστόσο, ειδικοί που μίλησαν στο CNN λένε ότι στην πραγματικότητα το C919 δεν είναι σύμβολο της κινεζικής βιομηχανίας, αλλά της συνεχιζόμενης εξάρτησής της από τη Δύση. Αυτό συμβαίνει επειδή ένα μεγάλο μέρος των εξαρτημάτων του αεροπλάνου προέρχεται από ξένους προμηθευτές, κυρίως από τη Βόρεια Αμερική και την Ευρώπη. Τα κινεζικά κρατικά μέσα ενημέρωσης ανέφεραν ότι περίπου το 40% των εξαρτημάτων του μοντέλου είναι εισαγόμενα, αλλά οι ειδικοί πιστεύουν ότι το πραγματικό ποσοστό είναι πολύ υψηλότερο από αυτό που επισήμως δηλώνει το Πεκίνο. Ενώ είναι φυσιολογικό για τις αεροναυπηγικές βιομηχανίες να προμηθεύονται εξοπλισμό για τα αεροπλάνα τους από όλο τον κόσμο, «το C919 είναι μοναδικό στο ότι σχεδόν τίποτα που το κρατά στον αέρα δεν προέρχεται από την Κίνα», εξηγεί ο Scott Kennedy, ο οποίος πέρασε δύο χρόνια επικεφαλής μιας ομάδας που ερεύνησε τις προσπάθειες της Κίνας να αναπτύξει το δικό της εμπορικό αεροσκάφος. Το συμπέρασμά τους; «Το C919 είναι κατά κύριο λόγο ένα μη κινεζικό αεροπλάνο με κινεζική μπογιά» για τον Scott, επικεφαλής θεμάτων Κίνας στο Κέντρο Στρατηγικών και Διεθνών Σπουδών (CSIS) στην Ουάσιγκτον. Σε μια ανάλυση του 2020, η CSIS υπολόγισε ότι περίπου το 90% των κύριων ή μεγάλης κλίμακας προμηθευτών εξαρτημάτων του C919 ήταν από τη Βόρεια Αμερική και την Ευρώπη, με μόνο το 10% να προέρχεται από την Κίνα και άλλες χώρες της Ασίας. Ο Yusof ανέφερε παρόμοια εκτίμηση. Το C919 κατασκευάστηκε από την Commercial Aircraft Corporation of China (COMAC), μια κρατική επιχείρηση με έδρα τη Σαγκάη, με τον δεδηλωμένο στόχο να δημιουργήσει «μεγάλα αεροσκάφη που κατασκευάζονται στην Κίνα να πετούν στον γαλάζιο ουρανό». Σύμφωνα με τον Shukor Yusof, ιδρυτή της Endau Analytics, η οποία παρακολουθεί την αεροπορική βιομηχανία, επί του παρόντος, ελάχιστες ώρες στον κόσμο κατασκευάζουν τα δικά τους αεροπλάνα. Είναι κάτι που απαιτεί εξαιρετικά σοβαρή τεχνική τεχνογνωσία, αυστηρές κανονιστικές απαιτήσεις, πολύ χρόνο και τεράστιους πόρους. Αν και το C919 δεν είναι το πρώτο εγχώριο αεροπλάνο της COMAC, έχει δοθεί περισσότερη προσοχή σε αυτό το μοντέλο λόγω του μεγέθους του. Μπορεί να φιλοξενήσει έως και 192 επιβάτες και να πετάξει έως και 5.550 χιλιόμετρα (περίπου 3.500 μίλια). Το πρώτο επιβατικό αεροπλάνο της COMAC, συγκριτικά, ήταν ένα πολύ μικρότερο περιφερειακό τζετ που ονομάζεται ARJ21, το οποίο μπορεί να πετάξει μόνο μέχρι 3.700 χιλιόμετρα (2.300 μίλια) και να φιλοξενήσει έως και 97 επιβάτες. Η COMAC εργάζεται επίσης σε ένα αεροπλάνο μεγάλης εμβέλειας, ευρείας ατράκτου που ονομάζεται CR929. Ωστόσο, το έργο, μια κοινή προσπάθεια Κίνας και Ρωσίας, πιθανότατα έχει σταματήσει μετά την εισβολή της Ρωσίας στην Ουκρανία. «Κανείς δεν πρόκειται να προμηθεύει τεχνολογία από μια κινεζο-ρωσική κοινοπραξία» εξηγεί ο Kennedy. Το C919 πήρε το πράσινο φως για εμπορικές υπηρεσίες και μαζική παραγωγή στην ηπειρωτική Κίνα στα τέλη του περασμένου έτους, μετά από χρόνια καθυστερήσεων. Η Κίνα έχει αναγνωρίσει την κριτική. «Μερικοί άνθρωποι αναρωτιούνται εάν το C919 μπορεί να χαρακτηριστεί εγχώριας κατασκευής όταν βασίζεται στις εισαγωγές», ανέφερε σε κύριο άρθρο της Δευτέρας η κινεζική κρατική εφημερίδα Global Times. «Είναι αλήθεια ότι υπάρχει ένας μακρύς κατάλογος ξένων προμηθευτών για το C919». Το αεροσκάφος περιέχει «ηλεκτρικό σύστημα και εξοπλισμό προσγείωσης της Honeywell (HON), καταγραφέα πτήσης της GE (GE), κινητήρα CFM Leap, σύστημα ελέγχου πτήσης και σύστημα καυσίμου της Parker Aerospace, ραντάρ και σύστημα προσομοίωσης καιρού της Rockwell Collins και ελαστικά της Michelin (MGDDY). Όλες είναι αμερικανικές ή ευρωπαϊκές εταιρείες» ανέφερε το άρθρο. Ωστόσο, συνέχιζε, και οι άλλες αεροναυπηγικές βιομηχανίες στηρίζονται συχνά στις εισαγωγές. Η Boeing και η Airbus εξαρτώνται επίσης από «υψηλής ποιότητας παγκόσμιους προμηθευτές» τόνισε το άρθρο. Πράγματι η αμερικανική Boeing προμηθεύεται περίπου το 40% έως 50% των εξαρτημάτων για αεροπλάνα όπως το 787 Dreamliner της εκτός των Ηνωμένων Πολιτειών, σύμφωνα με τον Yusof. ",https://www.naftemporiki.gr/wp-content/themes/naftemporiki/images/N.PNG,«Είναι ουσιαστικά ένα μη κινεζικό αεροσκάφος με κινεζική μπογιά»
https://www.naftemporiki.gr/finance/world/1478523/airbnb-minysi-kata-tis-neas-yorkis-gia-toys-periorismoys-sti-vrachychronia-misthosi/,Airbnb: Μήνυση κατά της Νέας Υόρκης για τους περιορισμούς στη βραχυχρόνια μίσθωση,2023-06-01,22:04:48,Οικονομία & Αγορές                \Διεθνή,,,"Η Airbnb Inc κατέθεσε την Πέμπτη αγωγή κατά της Νέας Υόρκης σχετικά με ένα νέο νόμο που αποκάλεσε «de facto απαγόρευση» κατά των βραχυχρόνιων μισθώσεων που πρόκειται να τεθεί σε ισχύ τον Ιούλιο, ο οποίος, σύμφωνα με την εταιρεία, θα περιορίσει τον αριθμό των ανθρώπων που μπορούν να φιλοξενήσουν καταλύματα στην πόλη. Τα δημοτικά συμβούλια σε όλες τις Ηνωμένες Πολιτείες εισάγουν ολοένα και περισσότερο κανονισμούς για τη ρύθμιση των βραχυχρόνιων μισθώσεων, οι οποίοι σε ορισμένες περιπτώσεις θα απαιτούν από τους οικοδεσπότες να αποκτούν άδειες και να πληρώνουν τέλη εγγραφής ή θα περιορίζουν τον αριθμό των βραχυχρόνιων μισθώσεων σε επιχειρηματικές περιοχές. Η κατάθεση της εταιρείας στο Ανώτατο Δικαστήριο της Πολιτείας της Νέας Υόρκης αναφέρει ότι το δημοτικό συμβούλιο της Νέας Υόρκης, μέσω της νομοθεσίας που ψηφίστηκε το 2022, εφάρμοσε ουσιαστικά «το πιο ακραίο και καταπιεστικό ρυθμιστικό του σύστημα μέχρι σήμερα, το οποίο λειτουργεί ως de facto απαγόρευση των βραχυχρόνιων μισθώσεων στη Νέα Υόρκη». Η Airbnb, σε επιστολή της προς τους οικοδεσπότες, δήλωσε ότι «η σημερινή κατάθεση έρχεται μόνο μετά την εξάντληση όλων των διαθέσιμων οδών για μια λογική λύση με την πόλη». Ο νόμος, σύμφωνα με την κατάθεση, θα δυσχεράνει την επιχειρηματική δραστηριότητα των οικοδεσποτών, απαιτώντας από αυτούς να εγγραφούν στο Γραφείο Ειδικής Επιβολής του Δημάρχου της Νέας Υόρκης (OSE) και να πιστοποιήσουν ότι θα συμμορφώνονται με «τον λαβύρινθο των πολύπλοκων κανονισμών» για την οριοθέτηση, τον νόμο περί πολυκατοικιών και τον κώδικα συντήρησης κατοικιών καθώς και τον κατασκευαστικό κώδικα. Οι έλεγχοι των αιτήσεων του OSE θα διασφαλίσουν ότι «μόνο ένας ελάχιστος αριθμός οικοδεσποτών θα λάβει ποτέ άδεια εγγραφής», αναφέρει η Airbnb στην κατάθεση. Η Airbnb δήλωσε ότι από την πρώτη εβδομάδα του Ιουλίου, περισσότερες από 5.500 βραχυπρόθεσμες ενοικιάσεις έχουν κλείσει για να φιλοξενήσουν περισσότερους από 10.000 επισκέπτες στη Νέα Υόρκη. Η εταιρεία ανέφερε στην κατάθεση ότι ένας προηγούμενος νόμος που τέθηκε σε ισχύ το 2021 ώθησε 29.000 οικοδεσπότες να εγκαταλείψουν την αγορά βραχυχρόνιων μισθώσεων στη Νέα Υόρκη. Τα ετήσια καθαρά έσοδα της Airbnb στη Νέα Υόρκη το 2022 ήταν 85 εκατομμύρια δολάρια. ",https://www.naftemporiki.gr/wp-content/themes/naftemporiki/images/N.PNG,"Η Airbnb, σε επιστολή της προς τους οικοδεσπότες, δήλωσε ότι «η σημερινή κατάθεση έρχεται μόνο μετά την εξάντληση όλων των διαθέσιμων οδών για μια λογική λύση με την πόλη»."
https://www.naftemporiki.gr/techscience/1478275/aeroskafi-me-diafani-orofi-gia-na-vlepoyn-oi-epivates-ton-enastro-oyrano-apo-tin-airbus/,Αεροσκάφη με διάφανη οροφή για να βλέπουν οι επιβάτες τον έναστρο ουρανό από την Airbus,2023-06-01,13:11:54,Τεχνολογία & Επιστήμη,,,"H Airbus παρουσίασε την καμπίνα επόμενης γενιάς για τα επιβατηγά της αεροσκάφη. Η καμπίνα που ονομάζεται Airspace δημιουργήθηκε σε συνεργασία με 10 αεροπορικές εταιρείες και οκτώ εταιρείες τεχνολογίας. Η καμπίνα βρίσκεται στην αιχμή του αεροναυτικού σχεδιασμού και θα διαμορφώσει τον τρόπο με τον οποίο η εταιρεία δημιουργεί εσωτερικούς χώρους στα αεροσκάφη της τα επόμενα χρόνια. Η εταιρεία λέει ότι η ιδέα βασίζεται σε τρεις πυλώνες: τη διαφάνεια, την απαλλαγή από τον άνθρακα και την κυκλικότητα. Αυτός είναι ένας φανταχτερός τρόπος να πούμε ότι η καμπίνα είναι φιλική προς το περιβάλλον και θα συμβάλει στην αντιστάθμιση του αποτυπώματος άνθρακα κάθε αεροπλάνου. Φυσικά, η Airbus λέει ότι οι επιβάτες μπορούν να περιμένουν πιο εξατομικευμένες υπηρεσίες, καλύτερα καθίσματα, πρόσθετες έξυπνες συσκευές και «βελτιωμένη ατμόσφαιρα». Οι βελτιώσεις, όπως φαίνεται, θα περιλαμβάνουν μια διαφανή οροφή που θα επιτρέπει στους επιβάτες να κοιτάζουν τα σύννεφα ή τα αστέρια ενώ πετούν ή να απολαμβάνουν το φυσικό φως αν η πτήση γίνεται στη διάρκεια της μέρας. Όσον αφορά τη διαφάνεια, οι επιβάτες θα μπορούν να βλέπουν εύκολα τις περιβαλλοντικές επιπτώσεις κάθε πτήσης μέσω μιας εφαρμογής η οποία θα προσφέρει επίσης επιλογές για τρόπους αντιστάθμισης των εκπομπών άνθρακα. Μιλώντας για απαλλαγή από τις ανθρακούχες εκπομπές, η Airbus ισχυρίζεται ότι ο ευκολότερος τρόπος μείωσης των εκπομπών είναι η μείωση του βάρους του αεροπλάνου. Για το σκοπό αυτό, οι νέες καμπίνες θα διαθέτουν «βιονικό σχεδιασμό» που φέρεται να μειώνει το βάρος ενός αεροπλάνου κατά 40 τοις εκατό. Μέρος αυτής της μείωσης προέρχεται από νέες ιδέες τροφοδοσίας και τρόλεϊ που θα μείωναν το βάρος της κουζίνας. Η προπαραγγελία φαγητού σε πτήσεις μεγάλης εμβέλειας θα μπορούσε να μειώσει τα απόβλητα και το βάρος κατά 15 τοις εκατό, για παράδειγμα. Για την κυκλικότητα, η Airbus λέει ότι θα επανεξετάσει τα υλικά της καμπίνας της, επιλέγοντας υλικά που μπορεί να ανακυκλώσει, να επισκευάσει και να επαναχρησιμοποιήσει. Η Airbus θα αρχίσει να κάνει αλλαγές στην υπάρχουσα γκάμα καμπίνων της φέτος, αλλά θα εισαγάγει πλήρως την νένα ιδέα με την επόμενη γενιά αεροσκαφών της. Η εταιρεία λέει ότι θα παράσχει περισσότερες πληροφορίες για τις νέες καμπίνες στο 2023 Aircraft Interiors Expo (AIX) στο Αμβούργο της Γερμανίας την επόμενη εβδομάδα. Naftemporiki.gr ",https://www.naftemporiki.gr/wp-content/themes/naftemporiki/images/N.PNG,Καινότομες σε τεχνολογία αλλά και αισθητική καμπίνες.
https://www.naftemporiki.gr/finance/world/1470072/pio-paragogikoi-oi-ergazomenoi-poy-doyleyoyn-ex-apostaseos-alla-den-theloyme-ton-kosmo-toy-wall-e-leei-o-ceo-tis-airbnb/,"Πιο παραγωγικοί οι εργαζόμενοι που δουλεύουν εξ αποστάσεως, αλλά δεν θέλουμε τον κόσμο του Wall-E, λέει ο CEO της Airbnb",2023-05-11,12:20:40,Οικονομία & Αγορές                \Διεθνή,,,"Τις απόψεις του σχετικά με τα μοντέλα εργασίας εξέθεσε σε συνέντευξή του ο CEO της Airbnb Μπράιαν Τσέσκι, ο οποίος είναι ένθερμος υποστηρικτής της εξ’ αποστάσεως εργασίας. Μάλιστα η Airbnb ανακοίνωσε πέρυσι ότι οι εργαζόμενοί της μπορούν να «ζουν και να εργάζονται από οπουδήποτε» χωρίς απώλεια μισθού, εάν έμεναν στις πατρίδες τους. Ο Τσέσκι είχε δηλώσει τότε ότι η Airbnb για δύο χρόνια και ενώ όλοι εργαζόταν εξ αποστάσεως, είχε την πιο παραγωγική περίοδο στην ιστορία της εταιρείας. Επίσης η εταιρεία ανακοίνωσε αργότερα ότι μετά την ανακοίνωση εκτοξεύθηκε η επισκεψιμότητα της σελίδας με τις διαθέσιμες θέσεις εργασίας, καταγράφοντας πάνω από 800.000 προβολές. «Δεν νομίζω ότι οι περισσότεροι άνθρωποι χρειάζονται το 100% του εργατικού τους δυναμικού να είναι μαζί (στο γραφείο) και τις 50 εβδομάδες το χρόνο», υποστήριξε ο Τσέσκι στη συνέντευξή του, προσθέτοντας ότι η Airbnb ζητά από τους υπαλλήλους να μαζεύονται στο γραφείο τουλάχιστον μία εβδομάδα το τρίμηνο. Ο Τσέσκι είπε επίσης ότι πιστεύει ότι οι εργαζόμενοί του είναι πιο παραγωγικοί δουλεύοντας εξ αποστάσεως, αλλά ότι «δεν θέλουμε να αναδημιουργήσουμε τον κόσμο του ”Wall-E”, στον οποίο όλοι κοιτάζουν τις οθόνες τους όλη μέρα και κανείς δεν έχει καμία αλληλεπίδραση με τον φυσικό κόσμο». «Δεν πηγαίνω στο γραφείο κάθε μέρα της κάθε εβδομάδας», αποκάλυψε. «Πιθανώς, κάθε δεύτερη εβδομάδα, πηγαίνω πολλές μέρες την εβδομάδα». Διαβάστε ακόμα: 4,5 δισ. ευρώ έσοδα θα φέρει το Airbnb – Ενστάσεις μεσιτών για το «Σπίτι μου»  ",https://www.naftemporiki.gr/wp-content/themes/naftemporiki/images/N.PNG,Η εταιρεία ανακοίνωσε πέρυσι ότι οι εργαζόμενοί της μπορούν να «ζουν και να εργάζονται από οπουδήποτε» χωρίς απώλεια μισθού.
https://www.naftemporiki.gr/politics/1469983/45-dis-eyro-esoda-tha-ferei-to-airbnb-enstaseis-mesiton-gia-to-spiti-moy/,"4,5 δισ. ευρώ έσοδα θα φέρει το Airbnb – Ενστάσεις μεσιτών για το «Σπίτι μου»",2023-05-11,11:15:00,Πολιτική,"Από την έντυπη έκδοση
Βάσω Βεγίρη                                            •

[email protected]",Ενστάσεις για το «Σπίτι μου» – Ακόμη και πλειοδοσίες λόγω της έλλειψης ακινήτων,"Ανοδικά κινείται και φέτος η βραχυχρόνια μίσθωση στη χώρα μας, με αναμενόμενα έσοδα 4,5 δισεκατ. ευρώ έναντι 3,3 δισ. ευρώ το 2022, σύμφωνα με τον πρόεδρο του Πανελλήνιου Συλλόγου Διαχειριστών Ακινήτων, Ανδρέα Χίου. Όπως τόνισε, επίσης, διαδικτυακά ο ίδιος, σε κοινή συνέντευξη τύπου με τον συνιδρυτή της Parthenon Real Estate, πιστοποιημένο εκτιμητή ακίνητης περιουσίας και πρόεδρο του Ελληνοσερβικού Επιμελητηρίου Βόρειας Ελλάδας, Κώστα Γεωργάκο, τα έσοδα από το Airbnb αποτελούν περί το 55% των τουριστικών εσόδων της χώρας μας, ξεπερνώντας τα ξενοδοχεία. Αναλυτικότερα, σε βραχυχρόνια μίσθωση βρίσκονται περί τα 145.000-150.000 ακίνητα σε όλη τη χώρα με συνολική δυναμικότητα 500.000 κλινών, εκ των οποίων περίπου 4.000 βρίσκονται στη Θεσσαλονίκη (πόλη και γύρω περιοχές) και άλλα 4.500 στη Χαλκιδική, ενώ ανοδικά κινείται η βραχυχρόνια μίσθωση και στην Καβάλα και την Πιερία με 400 και 200 ακίνητα αντίστοιχα. Αξίζει, επίσης, να σημειωθεί ότι το ενδιαφέρον για τη βραχυχρόνια μίσθωση για τη Θεσσαλονίκη προέρχεται κατά 40% από Βαλκάνιους και για τη Χαλκιδική κατά 60%. Ο κ.Γεωργάκος έκρουσε πάντως κώδωνα κινδύνου για απώλεια από τη Βόρεια Ελλάδα των εύπορων Βαλκάνιων τουριστών, λόγω της πολύωρης ταλαιπωρίας τους στις οδικές συνοριακές εισόδους της χώρας που τους οδηγεί στην επιλογή άλλων μέσων μεταφοράς προς άλλες περιοχές της Ελλάδας. Παράλληλα ο κ.Χίου υπογράμμισε ότι η βραχυχρόνια μίσθωση έχει δημιουργήσει μία καινούργια ζήτηση, παραπλεύρως σε αυτή των ξενοδοχείων που καταγράφουν και αυτά υψηλές πληρότητες, καθώς λ.χ. οι Ισραηλινοί – και όχι μόνο – ζητούν κατοικίες για πολυμελείς οικογένειες και αν δεν υπήρχαν τα καταλύματα Airbnb, δεν θα έρχονταν στην Ελλάδα. Στο ίδιο μήκος κύματος, ο πρόεδρος του Συλλόγου Μεσιτών Αττικής, Λευτέρης Ποταμιάνος, χαρακτήρισε τη βραχυχρόνια μίσθωση εφαλτήριο για την κτηματαγορά και τόνισε ότι οδήγησε στο να αντιμετωπίζεται πλέον η κατοικία ως επενδυτικό προϊόν και έκανε λόγο για ανάγκη μεν να μπουν κάποιοι κανόνες αλλά όχι σε βαθμό που θα “πνίξουν” τη συγκεκριμένη αγορά. Τόσο ο κ. Γεωργάκος, όσο και ο κ. Ποταμιάνος προέβαλαν ενστάσεις για το timing της υλοποίησης του προγράμματος “Σπίτι μου”, τονίζοντας ότι φέρνει στρεβλώσεις σε μια ήδη καταπονημένη αγορά διότι τα ακίνητα που πληρούν τα κριτήρια του προγράμματος είναι πολύ λίγα και η πρότερη ήδη μεγάλη ζήτηση σε συνδυασμό με το εν λόγω πρόγραμμα θα οδηγήσει σε νέα αύξηση των τιμών. Επισημάνθηκε μάλιστα σχετικά ότι στην πράξη γίνονται ακόμη και πλειοδοσίες για την απόκτηση  ακινήτων στο πλαίσιο του συγκεκριμένου προγράμματος αλλά και γενικότερα. Από την πλευρά τους προτείνουν τη σύμπραξη κράτους και ιδιωτών (ΣΔΣΙΤ) για την κατασκευή νέων ακινήτων. Σύμφωνα, δε, με τον κ. Γεωργάκο, στη Θεσσαλονίκη από τα 10 ακίνητα που πληρούν τις προϋποθέσεις του προγράμματος «Σπίτι μου» μόλις στα δύο οι ενδιαφερόμενοι αγοραστές προχωρούν στο επόμενο βήμα, ενώ στο ίδιο μήκος κύματος ο κ. Ποταμιάνος επισήμανε ότι μέχρις στιγμής έχουν υποβληθεί 26.500 αιτήσεις για το πρόγραμμα «Σπίτι μου», από τις οποίες έχουν προεγκριθεί οι 3.500 και «κουμπώνουν» σε αυτές τις προεγκρίσεις 716 ακίνητα, χωρίς όμως αυτό να σημαίνει ότι θα προχωρήσουν οι εν λόγω αγοραπωλησίες. ",https://www.naftemporiki.gr/wp-content/themes/naftemporiki/images/N.PNG,Νέα ζήτηση δημιουργεί η βραχυχρόνια μίσθωση - Εφαλτήριο και για την κτηματαγορά
https://www.naftemporiki.gr/clickatlife/1468685/ti-allazei-stin-airbnb-gia-pio-oikonomiki-kai-asfali-diamoni/,Τι αλλάζει στην Airbnb για πιο οικονομική και ασφαλή διαμονή,2023-05-08,16:56:59,Clickatlife,,,"Με την πανδημία να έχει τελειώσει και με πάνω από 300 εκατομμύρια επισκέπτες να αναμένονται φέτος σε καταλύματα Airbnb, η πλατφόρμα προχώρησε στο πιο εκτεταμένο σύνολο βελτιώσεων που έγινε ποτέ ξεκινώντας με την εισαγωγή των Airbnb Δωματίων, μια νέα προσέγγιση του αυθεντικού στην Airbnb. Ταυτόχρονα, παρουσιάζονται πάνω από 50 νέες λειτουργίες και αναβαθμίσεις που βασίζονται σε κορυφαία σχόλια. «Με το Airbnb Rooms (Airbnb Δωμάτια), επιστρέφουμε στην ιδέα που ξεκίνησε τα πάντα – στην ιδρυτική νοοτροπία της κοινής χρήσης», δήλωσε ο Μπράιαν Τσέσκι, συνιδρυτής και CEO της Airbnb. «Τα Airbnb Δωμάτια είναι συχνά πιο οικονομικά από τα ξενοδοχεία και είναι ο πιο αυθεντικός τρόπος για να γνωρίσετε μια πόλη. Αυτή είναι η ψυχή της Airbnb». Διαβάστε περισσότερα ",https://www.naftemporiki.gr/wp-content/themes/naftemporiki/images/N.PNG,"Θα νοικιάζατε ποτέ το δωμάτιο ενός σπιτιού για τις διακοπές σας; Η Airbnb επανασυστήνει τα Airbnb Δωμάτια, καθώς και περισσότερες από 50 νέες δυνατότητες και αναβαθμίσεις που υιοθετήθηκαν μετά από σχόλια χρηστών στην πλατφόρμα."
https://www.naftemporiki.gr/finance/world/1468381/elon-mask-kanto-opos-o-ceo-tis-airbnb/,Έλον Μασκ: Κάν’το όπως ο CEO της Airbnb,2023-05-07,10:42:58,Οικονομία & Αγορές                \Διεθνή,,,"Παράδειγμα προς μίμηση θεωρεί ο δισεκατομμυριούχος Έλον Μασκ τον τρόπο με τον οποίο ο διευθύνοντας σύμβουλος της Airbnb, Μπράιαν Τσέσκι, χρησιμοποιεί το Twitter, ως εργαλείο συλλογής σχολίων για την εταιρεία του. «Τι άλλο μπορούμε να βελτιώσουμε στην Airbnb; Θα δώσουμε προτεραιότητα στις κορυφαίες προτάσεις σας», ήταν η ερώτηση που απεύθυνε ο Τσέσκι στους χρήστες της πλατφόρμας την Παρασκευή. Η ανάρτηση του Τσέσκι ήρθε δύο ημέρες αφότου η Airbnb ανακοίνωσε σημαντικές βελτιώσεις στην πλατφόρμα της. Σύμφωνα με τις ανακοινώσεις, η εταιρεία θα λανσάρει πάνω από 50 νέες δυνατότητες και αναβαθμίσεις, συμπεριλαμβανομένης μιας νέας προσέγγισης στη βασική ιδέα της πλατφόρμας κρατήσεων. Μία από τις σημαντικές βελτιώσεις, σύμφωνα με την εταιρεία, είναι το «Airbnb Rooms» που στοχεύει στη διευκόλυνση των ταξιδιωτών να μείνουν με ντόπιους στα διαθέσιμα υπνοδωμάτιά τους ως ένας πιο «οικονομικός» τρόπος για να ταξιδεύουν. Αφού συγκέντρωσε κάποια σχόλια, ο Τσέσκι απαρίθμησε τις «κορυφαίες προτάσεις» και είπε ότι η εταιρεία θα εργαστεί πάνω σε αυτές και ότι οι χρήστες θα δουν περισσότερες βελτιώσεις αυτό το καλοκαίρι. «Αυτό το είδος αλληλεπίδρασης με τους χρήστες είναι φοβερό», σχολίασε ο Μασκ στην ανάρτηση του Τσέσκι. «Οι υπόλοιπες εταιρείες θα πρέπει να το λάβουν υπόψη». Ο ιδιοκτήτης του Twitter έχει εκφράσει ξανά την άποψη ότι οι CEOs πρέπει να είναι πιο ενεργοί στην πλατφόρμα κοινωνικής δικτύωσης. ",https://www.naftemporiki.gr/wp-content/themes/naftemporiki/images/N.PNG,"«Αυτό το είδος αλληλεπίδρασης με τους χρήστες είναι φοβερό», σχολίασε σε ανάρτηση του Μπράιαν Τσέσκι."
https://www.naftemporiki.gr/finance/economy/1467142/airbnb-domatia-i-ananeomeni-version-toys-oi-protimiseis-ton-ellinon-christon-tis-platformas/,Airbnb δωμάτια: Η ανανεωμένη βερσιόν τους – Οι προτιμήσεις των Ελλήνων χρηστών της πλατφόρμας,2023-05-03,18:27:18,Οικονομία & Αγορές                \Οικονομία,,Τι νέο έρχεται;,"Η Airbnb επανασυστήνει τα Airbnb Δωμάτια, την επιλογή διαμονής σε ιδιωτικά δωμάτια καθώς και 50 + νέες δυνατότητες και αναβαθμίσεις που υιοθετήθηκαν μετά από σχόλια χρηστών στην πλατφόρμα της. Με την πανδημία να έχει τελειώσει και με πάνω από 300 εκατομμύρια επισκέπτες να αναμένονται φέτος σε καταλύματα Airbnb, η πλατφόρμα προχώρησε φέτος στο πιο εκτεταμένο σύνολο βελτιώσεων που έγινε ποτέ, ξεκινώντας με την εισαγωγή των Airbnb Δωματίων, «μια νέα προσέγγιση του αυθεντικού στην Airbnb». Ταυτόχρονα, παρουσιάζονται πάνω από 50 νέες λειτουργίες και αναβαθμίσεις που βασίζονται σε κορυφαία σχόλια. «Με το Airbnb Rooms (Airbnb Δωμάτια), επιστρέφουμε στην ιδέα που ξεκίνησε τα πάντα – στην ιδρυτική νοοτροπία της κοινής χρήσης», δήλωσε ο Μπράιαν Τσέσκι, συνιδρυτής και CEO της Airbnb. «Τα Airbnb Δωμάτια είναι συχνά πιο οικονομικά από τα ξενοδοχεία και είναι ο πιο αυθεντικός τρόπος για να γνωρίσετε μια πόλη. Αυτή είναι η ψυχή της Airbnb». Με την Airbnb να έχει ξεκινήσει ως ένας τρόπος διαμονής σε ένα δωμάτιο στο σπίτι κάποιου άλλου, η πρωτότυπη ιδέα της κοινής χρήσης ενός σπιτιού προσφέρει δύο μοναδικά οφέλη. Πρώτον, είναι πιο οικονομικό για τους επισκέπτες με περισσότερο από το 80% των ιδιωτικών δωματίων κοστίζει κάτω από 100 $/διανυκτέρευση και μέση τιμή 67 $/διανυκτέρευση. Δεύτερον, η διαμονή με έναν οικοδεσπότη είναι ένας πολύ καλός τρόπος για κάποιον να βιώσει την πόλη σαν ντόπιος. Το Διαβατήριο Οικοδεσπότη, αποκλειστικά για τα Airbnb Δωμάτια, δίνει στους επισκέπτες τη δυνατότητα να μάθουν περισσότερα για τους οικοδεσπότες, ενισχύοντας το αίσθημα της ασφάλειας, πριν την κράτηση. Πατώντας στο Διαβατήριο Οικοδεσπότη, είναι εμφανής μεγαλύτερη φωτογραφία και λεπτομέρειες που έχουν μοιραστεί οι οικοδεσπότες όπως που πήγαν σχολείο, τι δουλειά κάνουν και άλλες πληροφορίες. Η νέα Κατηγορία Airbnb Δωμάτια περιλαμβάνει ένα επιμελημένο σύνολο ενός εκατομμυρίου ιδιωτικών δωματίων με λεπτομέρειες για κοινόχρηστους χώρους όπως κουζίνα, σαλόνι ή αυλή. Νέα φίλτρα για πιο εύκολο διαχωρισμό στον «τύπο χώρου» και την εναλλαγή μεταξύ δωματίων, ολόκληρων σπιτιών ή άλλου και βελτιωμένη μέση τιμή. Νέες λειτουργίες απορρήτου για τα δωμάτια που δείχνουν ξεκάθαρα εάν υπάρχει κλειδαριά στο υπνοδωμάτιο, καθώς και αν τα μπάνια είναι κοινόχρηστα και αν άλλα άτομα εκτός του οικοδεσπότη θα βρίσκονται στο σπίτι κατά τη διάρκεια της διαμονής. Αναμένοντας μια ταξιδιωτική σεζόν ρεκόρ, η Airbnb βελτιώνει, όπως αναφέρει, σχεδόν κάθε πτυχή των υπηρεσιών της – και το κάνει με βάση τα σχόλια της κοινότητάς της. «Εκατομμύρια άνθρωποι μας έχουν δώσει σχόλια για το πώς να βελτιώσουμε το Airbnb. Ακούσαμε», είπε ο Μπράιαν Τσέσκι. «Σήμερα, παρουσιάζουμε το πιο εκτεταμένο σύνολο ενημερώσεων που έγινε ποτέ. Η προσέγγισή μας με γνώμονα τον σχεδιασμό σημαίνει ότι κάνουμε πάντα την Airbnb καλύτερο και οι περισσότερες από 50 νέες δυνατότητες και αναβαθμίσεις μας είναι μόνο η αρχή. Δεν θα σταματήσουμε ποτέ να βελτιώνουμε την Airbnb». 7+1 από τις 50+ νέες δυνατότητες και αναβαθμίσεις που ξεκινούν να είναι διαθέσιμες από σήμερα: Εμφάνιση συνολικής τιμής,  ξεκάθαρες οδηγίες checkout, βελτιωμένοι χάρτες, επανασχεδιασμένα Αγαπημένα, πιο απλές και πιο οικονομικές μηνιαίες διαμονές, προτεραιότητα εξυπηρέτησης πελατών σε ταξίδι, πληρωμή με την πάροδο του χρόνου αμεση πίστωση επανακράτησης. Ως μέρος των 50+ νέων λειτουργιών και αναβαθμίσεων, λανσάρονται και 25 βελτιώσεις για Hosts, συμπεριλαμβανομένων νέων εργαλείων τιμολόγησης ώστε να πετύχουν ανταγωνιστικές τιμές, εβδομαδιαίες και μηνιαίες εκπτώσεις και να συγκρίνουν την καταχώρισή τους με παρόμοιες στην περιοχή τους. Περιλαμβάνεται επίσης μια ετήσια προβολή στο ημερολόγιο, η δυνατότητα εύκολης εισαγωγής οδηγιών checkout, αποδείξεων ανάγνωσης και νέων γρήγορων απαντήσεων στα μηνύματα και πολλά άλλα. H παγκόσμια διάθεση ξεκινά σήμερα. Και στην Ελλάδα υπάρχει πληθώρα επιλογών στην κατηγορία ιδιωτικά δωμάτια, προσφέροντας στους επισκέπτες της αίσθηση της φιλοξενίας μέσα από προσιτές τιμές. Οι διανυκτερεύσεις σε ιδιωτικές καταχωρήσεις δωματίων στην Ελλάδα αυξήθηκαν κατά περίπου 50 τοις εκατό πέρσι σε σχέση με το 2021. Η μέση τιμή του δωματίου είναι στα 81 ευρώ, όταν παγκόσμια είναι 100 USD με την ποιότητα να παραμένει υψηλή καθώς το 80% των διαμονών που αξιολογήθηκαν σε ιδιωτικό δωμάτιο στην Ελλάδα έλαβαν την υψηλότερη βαθμολογία πέντε αστέρων. Οι επισκέπτες από την Ελλάδα αναζητούν ήλιο, αξιοθέατα και πεζοπορίες με τις πέντε κορυφαίες κατηγορίες κρατήσεων αυτό το καλοκαίρι, όπως παραλία, εμβληματικές πόλεις, παραθαλάσσια, κυκλαδίτικα σπίτια και εθνικά πάρκα. Τάσεις καλοκαιρινοί προορισμοί εσωτερικού – με αναζήτηση από επισκέπτες από την Ελλάδα το 1ο τρίμηνο 2023 Γάιος
Λήμνος
Σκύρος
Τήνος
Σχοινούσα
Κίμωλος
Ανάφη
Περιφερειακή Ενότητα Θάσου
Αρεόπολη
Μυτιλήνη Τάσεις καλοκαιρινοί διεθνείς προορισμοί – με αναζήτηση από Έλληνες επισκέπτες το 1ο τρίμηνο 2023 Βαλέτα, Μάλτα
Βιέννη, Αυστρία
Ρώμη, Ιταλία
Βαρκελώνη, Ισπανία
Μαδρίτη, Ισπανία
Λισαβόνα, Πορτογαλία
Παρίσι, Γαλλία
Μιλάνο, Ιταλία
Άμστερνταμ, Ολλανδία
Βενετία, Ιταλία. ",https://www.naftemporiki.gr/wp-content/themes/naftemporiki/images/N.PNG,"Περισσότερες από 50 νέες δυνατότητες και αναβαθμίσεις, όπως εμφάνιση συνολικής τιμής, ξεκάθαρες οδηγίες checkout, βελτιωμένοι χάρτες, επανασχεδιασμένες wishlists."
https://www.naftemporiki.gr/green/climate/1464668/airbus-epikindyno-gia-tin-eyropi-to-schedio-mpainten-gia-ton-plithorismo-kai-to-klima/,Airbus: Επικίνδυνο για την Ευρώπη το σχέδιο Μπάιντεν για τον πληθωρισμό και το κλίμα,2023-04-26,11:51:32,Περιβάλλον                \Κλίμα,,,"Ο εκτελεστικός πρόεδρος της Airbus χαρακτήρισε το σχέδιο των ΗΠΑ για τη μετάβαση προς την πράσινη ενέργεια «πολύ επικίνδυνο για την Ευρώπη» και κάλεσε τη Γηραιά Ήπειρο να προχωρήσει πέρα από τα σημερινά «ημίμετρα». Ο «Νόμος για τη Μείωση του Πληθωρισμού» (Inflation Reduction Act, IRA), το μεγάλο σχέδιο του αμερικανού προέδρου Τζο Μπάιντεν για το κλίμα, προβλέπει επενδύσεις 370 δισεκατομμυρίων δολαρίων υπέρ της μάχης κατά της κλιματικής αλλαγής: μπαταρίες για ηλεκτρικά οχήματα, ηλιακοί συλλέκτες, αλλά επίσης βιώσιμα αεροπορικά καύσιμα, μη ορυκτής προέλευσης. «Ο IRA είναι ένα ‘πακέτο’ το οποίο, αν το δει κανείς από τη σκοπιά της αεροπορίας, είναι πολύ θετικό, αλλά αν το δεις από τη σκοπιά της ευρωπαϊκής βιομηχανίας, είναι πολύ αρνητικό», συνόψισε μιλώντας στο σταθμό France Inter ο Γκιγιόμ Φορί, επικεφαλής της εν λόγω ευρωπαϊκής αεροπορικής βιομηχανίας η οποία διαθέτει εργοστάσια και στις δύο ακτές του Ατλαντικού. «Είναι πολύ θετικό από την άποψη της αεροπορίας επειδή επιδοτεί πολύ την μετάβαση στα καύσιμα και βλέπουμε την ταχύτητα με την οποία η βιομηχανία προσαρμόζεται σ’ αυτό που κάνουν οι Ηνωμένες Πολιτείες και βλέπουμε τεράστιες επενδύσεις εκεί, θα μπορούμε να αγοράζουμε καύσιμα απαλλαγμένα από άνθρακα σε πολύ ανταγωνιστικές τιμές», σημείωσε ο επικεφαλής της Airbus. Αντιθέτως όμως «αυτό προσελκύει επενδύσεις στις Ηνωμένες Πολιτείες, συνεπώς δεν είναι ευνοϊκό για την ευρωπαϊκή βιομηχανία», συνέχισε ο Φορί. «Ως Ευρωπαίος, πιστεύω πως ο IRA είναι πολύ επικίνδυνος για την Ευρώπη και η Ευρώπη δυσκολεύεται πολύ να αντιδράσει», πρόσθεσε εκφράζοντας τη λύπη του γι’ αυτό. «Η Ευρώπη επέλεξε μεθόδους που είναι πιο καταναγκαστικές, με φόρους, φραγμούς, για να προσπαθήσει να μεταμορφώσει τη βιομηχανία της και πράγματι είναι πολύ πιο ενδιαφέρον να πάει κανείς εκεί όπου υπάρχουν αρωγές απ’ ό,τι εκεί όπου υπάρχουν προβλήματα, φόροι. Και συνεπώς οι Ηνωμένες Πολιτείες αποσταθεροποιούν το παιγνίδι», αναλύει ο επικεφαλής της Airbus. «Οι Ευρωπαίοι πρέπει να εμπνευστούν» από τα μέτρα των Αμερικανών, πρόσθεσε: «προς το παρόν δεν έχουν τεθεί σε εφαρμογή παρά ημίμετρα και ανησυχώ για την ικανότητα της Ευρώπης, ή την ανικανότητα της Ευρώπης, να προχωρήσει τόσο γρήγορα, τόσο δυνατά». Πηγή: ΑΠΕ-ΜΠΕ ",https://www.naftemporiki.gr/wp-content/themes/naftemporiki/images/N.PNG,«Οι Ευρωπαίοι πρέπει να εμπνευστούν» από τα μέτρα των Αμερικανών
https://www.naftemporiki.gr/techscience/1463233/epanastatiko-diastimiko-stathmo-paroysiase-i-airbus-vinteo/,Επαναστατικό διαστημικό σταθμό παρουσίασε η Airbus (βίντεο),2023-04-21,15:30:36,Τεχνολογία & Επιστήμη,,,"Ο ευρωπαϊκός αεροναυπηγικός και αεροδιαστημικός γίγαντας Airbus αποκάλυψε πληροφορίες για ένα διαστημικό σταθμό που κατασκευάζει που θα είναι πιο ευρύχωρος και άνετος από τους υπάρχοντες διαστημικούς σταθμούς. Πρόκειται για μια τροχιακή μονάδα πολλαπλών χρήσεων που ονομάζεται Loop η οποία διαθέτει τρία προσαρμόσιμα καταστρώματα που συνδέονται μέσω μιας σήραγγας ενώ υπάρχει ανάμεσα στα άλλα και ένα ενσωματωμένο θερμοκήπιο που αποτελεί τη σπονδυλική στήλη του σταθμού. Ο σταθμός αυτός έχει σχεδιαστεί για πλήρωμα τεσσάρων ατόμων, αλλά θα μπορούσε να προσαρμοστεί ώστε να φιλοξενεί έως και οκτώ διαστημικούς ταξιδιώτες, αναφέρει σε ανακοίνωση της η Airbus.  Το LOOP έχει σχεδιαστεί για να μπορεί να μεταφερθεί με τους νέας γενιάς μεγάλους ισχυρούς πυραύλους που κατασκευάζουν οι κρατικές και ιδιωτικές εταιρείες. Αυτό σημαίνει ότι όλα τα τμήματα του σταθμού θα μπορούν να αποτελέσουν φορτίο μιας και μόνο εκτόξευσης, να συναρμολογηθεί πολύ γρήγορα και να είναι έτοιμο προς κατοίκησηση αμέσως μετά την εκτόξευση του. Στη βασική του διαμόρφωση, το LOOP διαθέτει ένα κατάστρωμα που θα αποτελεί χώρο κατοικίας του πληρώματος, ένα κατάστρωμα επιστημονικής έρευνας και ένα κατάστρωμα φυγοκέντρησης που θα παράγει τεχνητή βαρύτητα ώστε όσοι διαμένουν στον σταθμό να μπορούν να λάβουν προσωρινή ανακούφιση από τις συνθήκες μηδενικής βαρύτητας. Είναι γνωστό ότι το ανθρώπινο σώμα φθείρεται γρήγορα απουσία βαρύτητας, με τους μύες και τα οστά να χάνονται από την αχρηστία. Η απουσία βαρύτητας επίσης μπερδεύει το ανθρώπινο νευρικό σύστημα και τον χωρικό προσανατολισμό, κάτι που συχνά οδηγεί σε αμηχανία κατά τις πρώτες ημέρες μιας τροχιακής παραμονής. «Το Airbus LOOP έχει σχεδιαστεί για να κάνει τη μακροχρόνια παραμονή στο Διάστημα άνετη και ευχάριστη για τους κατοίκους του, ενώ υποστηρίζει αποτελεσματικές και βιώσιμες λειτουργίες ταυτόχρονα. Βασίζεται σε όλα όσα έχουν μάθει κατά τη διάρκεια των δεκαετιών και εκμεταλλεύεται πλήρως τις δυνατότητες των αυριανών τεχνολογιών για να υποστηρίξει καλύτερα το μέλλον της ανθρωπότητας στο διάστημα: σε χαμηλή τροχιά στη Γη ή σε σεληνιακή τροχιά ή σε μακροπρόθεσμες αποστολές στον Άρη» αναφέρει η Airbus. Να σημειωθεί ότι ανάλογου τύπου και χαρακτήρα διαστημικούς σταθμούς όπου θα μπορούν να διαμένουν πολλά άτομα με πολύ περισσότερες ανέσεις από όσες προσφέρουν οι υπάρχοντες διαστημικοί σταθμοί σχεδιάζουν διάφορες εταιρείες ενώ επίσης σχεδιάζονται διαστημικοί σταθμοί που θα αποτελούν μεγάλα εμπορικά, επιχειρηματικά και τουριστικά κέντρα. Naftemporiki.gr ",https://www.naftemporiki.gr/wp-content/themes/naftemporiki/images/N.PNG,Θα είναι ευρύχωρος και θα μπορεί να εκτοξευτεί ολόκληρος και να κατοικηθεί αμέσως.
https://www.naftemporiki.gr/finance/world/1458751/airbus-diplasiazei-tin-ikanotita-paragogis-aeroskafon-tis-stin-kina/,Airbus: Διπλασιάζει την ικανότητα παραγωγής αεροσκαφών της στην Κίνα,2023-04-06,14:07:02,Οικονομία & Αγορές                \Διεθνή,,,"Η Airbus θα εγκαταστήσει μια δεύτερη γραμμή κατασκευής αεροσκαφών στην κινεζική Τιαντζίν, διπλασιάζοντας την παραγωγική της ικανότητα για αεροσκάφη τύπου A320 σε κινεζικό έδαφος, ανακοίνωσε την Πέμπτη ο εκτελεστικός πρόεδρος του κατασκευαστή αεροσκαφών Γκιγιόμ Φορί. «Καθώς η κινεζική αγορά συνεχίζει να αναπτύσσεται, είναι απολύτως λογικό να παράγουμε και τοπικά για κινεζικές αεροπορικές εταιρείες και πιθανώς άλλους πελάτες στην περιοχή», είπε. Η Airbus διαθέτει ήδη μια γραμμή A320 στο Tianjin από το 2008, η οποία έχει παράγει περισσότερα από 600 A320. Αυτή τη στιγμή παράγει τέσσερις συσκευές το μήνα και αναμένεται να αυξηθεί σε έξι αργότερα φέτος. Μόλις τεθεί σε λειτουργία αυτή η νέα γραμμή, η Airbus θα έχει δέκα στον κόσμο: δύο στην Τιαντζίν, δύο στο Μομπάιλ στις Ηνωμένες Πολιτείες, δύο στην Τουλούζη και τέσσερις στο Αμβούργο στη Γερμανία. naftemporiki.gr ",https://www.naftemporiki.gr/wp-content/themes/naftemporiki/images/N.PNG,Ο γαλλογερμανικός κατασκευαστής αεροσκαφών θα εγκαταστήσει μια δεύτερη γραμμή παραγωγής αεροσκαφών στην Τιαντζίν.
https://www.naftemporiki.gr/finance/economy/1458365/h-aade-stochopoiei-tziro-33-dis-eyro-apo-misthoseis-airbnb/,"H ΑΑΔΕ στοχοποιεί τζίρο 3,3 δισ. ευρώ από μισθώσεις Airbnb",2023-04-05,18:13:30,Οικονομία & Αγορές                \Οικονομία,"Γιώργος Κούρος                                            •

[email protected]",Διασταύρωση στοιχείων,"Στη φορολόγηση τζίρου που ξεπερνά τα 3,3 δισ. ευρώ μόνο από τις μισθώσεις Airbnb στοχεύει φέτος η ΑΑΔΕ μέσω της δήλωσης των εισοδημάτων από ακίνητη περιουσία, πρώτα στο έντυπο Ε2 και αυτόματα στο Ε1. Θα πρέπει να αναφερθεί ότι τα εισοδήματα από μακροχρόνιες μισθώσεις βρίσκονται πάντα στο επίκεντρο του ενδιαφέροντος της Ανεξάρτητης Αρχής Δημοσίων Εσόδων (ΑΑΔΕ), καθώς αποτελούν μια σημαντική «πηγή» εσόδων για τους ιδιοκτήτες, αλλά και ενέχουν υψηλό κίνδυνο απόκρυψης φορολογητέας ύλης. Δεν είναι τυχαίο, άλλωστε, ότι ήδη η ΑΑΔΕ είναι σε «ανοιχτή γραμμή» με κάθε διαχειριστή ψηφιακής πλατφόρμας η οποία δραστηριοποιείται στην οικονομία του διαμοιρασμού, ανεξάρτητα από το εάν αυτή έχει μόνιμη εγκατάσταση στην Ελλάδα ή όχι, αναζητώντας οποιαδήποτε πληροφορία ή στοιχείο σχετικά με πρόσωπα που χρησιμοποιούν την πλατφόρμα ως πωλητές, για τα οποία προκύπτουν ή μπορεί να προκύψουν φορολογικές υποχρεώσεις στην ημεδαπή. Φέτος ειδικά το ενδιαφέρον της ΑΑΔΕ είναι ιδιαίτερα αυξημένο, καθώς το 2022 καταγράφηκαν αυξημένες πληρότητες έως και 100%, οι οποίες εκτίναξαν τον τζίρο των
βραχυχρόνιων μισθώσεων πάνω από 3,3 δισ. ευρώ, ποσά που θα πρέπει να αναγραφούν ακριβώς στην αναλυτική κατάσταση για τα μισθώματα ακίνητης περιουσίας (Ε2). Επισημαίνεται ότι ο έλεγχος θα αφορά το ύψος των μισθωμάτων που δηλώθηκαν, τα οποία θα διασταυρωθούν με τα στοιχεία που έχουν αποστείλει οι πλατφόρμες, αλλά και με τα στοιχεία που θα εξαχθούν από τους ελέγχους των πιστωτικών καρτών και των τραπεζικών λογαριασμών των ιδιοκτητών. Αξίζει να σημειωθεί ότι οι κυρώσεις για τη μη παροχή πληροφοριών ή στοιχείων από τις ψηφιακές πλατφόρμες της οικονομίας διαμοιρασμού ανέρχονται από 30.000 μέχρι και 100.000 ευρώ για τον πάροχο υπηρεσιών διαδικτύου, ενώ στα υπόλοιπα πρόσωπα μπορεί να επιβληθεί πρόστιμο από 5.000 μέχρι και 30.000 ευρώ για παράβαση της υποχρέωσής τους, που συνίσταται στην παροχή πληροφοριών προς την ΑΑΔΕ. Για την αποφυγή λοιπόν των ανωτέρω «τσουχτερών» προστίμων θα πρέπει στο έντυπο Ε2 να συμπληρωθούν για κάθε ακίνητο που εκμισθώθηκε κατά τη διάρκεια του 2022 αναλυτικά περιγραφικά στοιχεία, καθώς και συγκεντρωτικά δεδομένα για τα μισθώματα που εισπράχθηκαν ή για τα μισθώματα που προκύπτουν με τεκμαρτό τρόπο στις περιπτώσεις της ιδιοχρησιμοποίησης και της δωρεάν παραχώρησης. Σε κάθε περίπτωση οι περίπου 3,5 εκατ. ιδιοκτήτες που απέκτησαν πέρυσι εισοδήματα από ακίνητα θα πρέπει να είναι ιδιαίτερα προσεκτικοί κατά τη συμπλήρω-
ση και ηλεκτρονική υποβολή στο TAXISnet του εντύπου Ε2. Επισημαίνεται ότι το έντυπο Ε2 δεν συμπληρώνεται σε περίπτωση: α) Καταβολής αποζημίωσης για την πρόωρη λύση της μίσθωσης από τον μισθωτή καθώς και της άυλης αξίας στις περιπτώσεις μικτών συμβάσεων, δηλαδή συμβά-
σεων όπου -πέραν του δικαιώματος μίσθωσης- περιλαμβάνεται και το δικαίωμα εμπορικής εκμετάλλευσης του ακινήτου. Με την εκκαθάριση της δήλωσης φορολογίας εισοδήματος δεν βεβαιώνεται χαρτόσημο και ΟΓΑ χαρτοσήμου των περιπτώσεων αυτών, αλλά η καταβολή τους ρυθμίζεται από τις διατάξεις του χαρτοσήμου. β) Ιδιοκατοίκησης κύριας ή δευτερεύουσας κατοικίας (εξοχικής ή μη εξοχικής) ή χρήσης για τις ανάγκες του φορολογούμενου χώρου στάθμευσης-αποθήκης με διαφορετική διεύθυνση απ’ αυτήν της κύριας κατοικίας ή της δευτερεύουσας. Θα πρέπει να υπογραμμιστεί ότι στην περίπτωση ανείσπρακτων εισοδημάτων από εκμίσθωση ακίνητης περιουσίας που δηλώθηκαν στο προηγούμενο φορολο-
γικό έτος και εισπράχθηκαν κατά το έτος 2022, δηλώνονται τα συνολικά ποσά στις αντίστοιχες στήλες του εντύπου Ε2 και μεταφέρονται τα επιμέρους ποσά κατά κατηγορία γαιών – γης ή ακινήτου στους σχετικούς κωδικούς. Προκειμένου να δηλωθούν ως ανείσπρακτα τα εισοδήματα από εκμίσθωση ακίνητης περιουσίας, θα πρέπει, μέχρι την προθεσμία υποβολής της ετήσιας δήλωσης
φορολογίας εισοδήματος, να έχει εκδοθεί διαταγή πληρωμής ή διαταγή απόδοσης χρήσης μισθίου ή δικαστική απόφαση αποβολής ή επιδίκασης μισθωμάτων ή να έχει ασκηθεί (κατατεθεί και κοινοποιηθεί) εναντίον του μισθωτή αγωγή αποβολής ή επιδίκασης μισθωμάτων και να έχει προσκομιστεί πριν από την υποβολή της δήλωσης φορολογίας εισοδήματος το κατά περίπτωση ευκρινές αντίγραφο αυτών στη ΔΟΥ. Όσον αφορά τα κενά ακίνητα και για τα οποία έχει γίνει διακοπή του ηλεκτρικού ρεύματος, πρέπει να συμπληρωθεί ο αριθμός παροχής ρεύματος που αναγράφεται στον μετρητή κατανάλωσης ηλεκτρικού ρεύματος. Ο αριθμός αυτός υπάρχει και σε όλους τους λογαριασμούς του παρόχου ηλεκτρικής ενέργειας. Από την άλλη πλευρά, το τεκμαρτό εισόδημα από δωρεάν παραχώρηση κατοικίας μέχρι διακόσια τετραγωνικά μέτρα (200 τ.μ.), ολόκληρης ή τμήματος αυτής, προκειμένου να χρησιμοποιηθεί ως κύρια κατοικία προς ανιόντες ή κατιόντες εξ αίματος ή εξ αγχιστείας, το οποίο απαλλάσσεται από τον φόρο και την ειδική εισφορά αλληλεγγύης, δεν αναγράφεται στη δήλωση. Αντίθετα, αναγράφεται στη δήλωση το τεκμαρτό εισόδημα 3% της αντικειμενικής αξίας των επιφανειών της ως άνω κατοικίας που υπερβαίνουν τα διακόσια (200 τ.μ.) τετραγωνικά μέτρα, ενώ δεν μπορεί να δηλωθεί μέρος της κατοικίας ως δωρεάν παραχωρούμενο και το υπόλοιπο να δηλωθεί ως κενό. Στην επιφάνεια των διακοσίων τετραγωνικών μέτρων προσμετρώνται εκτός από κύριους και οι βοηθητικοί χώροι (θέσεις στάθμευσης, αποθήκες κ.λπ.), ακόμη κι αυτοί που βρίσκονται σε διαφορετική οικοδομή από αυτή όπου βρίσκεται η κύρια κατοικία, πλησίον αυτής και εφόσον δεν υπάρχουν στην οικοδομή της κύριας κατοικίας τέτοιοι χώροι. Επίσης, απαλλάσσεται από τον φόρο εισοδήματος και από την ειδική εισφορά αλληλεγγύης και το τεκμαρτό εισόδημα που προκύπτει από τη δωρεάν παραχώρηση χρήσης ακινήτων στο Ελληνικό Δημόσιο ή σε Νομικά Πρόσωπα Δημοσίου Δικαίου, το οποίο επίσης δεν αναγράφεται στη δήλωση. ",https://www.naftemporiki.gr/wp-content/themes/naftemporiki/images/N.PNG,«Ξεσκόνισμα» των παρόχων για να βρεθεί τυχόν απόκρυψη φορολογητέας ύλης.
https://www.naftemporiki.gr/finance/economy/1443604/sto-mikroskopio-tis-aade-100-000-akinita-typoy-airbnb/,Στο μικροσκόπιο της ΑΑΔΕ 100.000 ακίνητα τύπου Airbnb,2023-02-26,11:30:34,Οικονομία & Αγορές                \Οικονομία,"Από την έντυπη έκδοση
Γιώργου Παλαιτσάκη                                            •

[email protected]",Έλεγχοι και διασταυρώσεις,"Σε οριστικοποίηση όλων των στοιχείων των βραχυχρόνιων μισθώσεων του έτους 2022 πρέπει να προχωρήσουν έως τις 28 Φεβρουαρίου χιλιάδες διαχειριστές και ιδιοκτήτες ακινήτων που ενοικιάζονται για μικρά χρονικά διαστήματα στα πλαίσια της οικονομίας του διαμοιρασμού. Η υποχρέωση αφορά πάνω από 100.000 ακίνητα, τα οποία αναμένεται τους επόμενους μήνες να μπουν στο μικροσκόπιο των φορολογικών αρχών, μέσω της διενέργειας διασταυρωτικών ελεγκτικών επαληθεύσεων. Υπόχρεοι οριστικοποίησης των στοιχείων είναι όσοι ιδιοκτήτες εκμισθώνουν βραχυχρόνια τις κατοικίες τους μέσα από ηλεκτρονικές πλατφόρμες, όπως η Airbnb, η Booking.com, η VRBO κ.ά., ή οι διαχειριστές τέτοιων ακινήτων, δηλαδή οι ιδιοκτήτες στους οποίους οι λοιποί συνιδιοκτήτες έχουν αναθέσει τη διεκπεραίωση όλων των προβλεπόμενων φορολογικών υποχρεώσεων για λογαριασμό τους. Η υποχρέωση οριστικοποίησης των στοιχείων του μητρώου πρέπει να διεκπεραιωθεί μέχρι τις 28 Φεβρουαρίου 2023. Μέχρι τότε, ο διαχειριστής μπορεί να διορθώσει λανθασμένες καταχωρήσεις και να τροποποιεί στοιχεία λόγω αλλαγής των πραγματικών περιστατικών. Στην περίπτωση μη οριστικοποίησης των στοιχείων του μητρώου έως την 28η/2/2023, τα δεδομένα που θα έχουν καταχωρηθεί μέχρι τότε στο μητρώο αυτό θα θεωρούνται οριστικά και την ευθύνη γι’ αυτό θα την έχει ο διαχειριστής του ακινήτου. Αν λοιπόν ο διαχειριστής δεν έχει προσδιορίσει μέχρι τις 28/2/2023 όλα τα ποσοστά διανομής του εισοδήματος ώστε το σύνολό τους να ανέρχεται στο 100%, το ποσοστό που θα υπολείπεται θα φορολογηθεί στο όνομά του. Σημειώνεται ότι, σύμφωνα με τον φετινό ελεγκτικό προγραμματισμό της ΑΑΔΕ, οι φοροελεγκτικές υπηρεσίες αναμένεται να βάλουν στο στόχαστρο περισσότερες από 100.000 περιπτώσεις ακινήτων που εκμισθώνονται βραχυχρόνια. Για τις περιπτώσεις αυτές οι ελεγκτές θα προχωρήσουν σε διασταυρώσεις δεδομένων από τις δηλώσεις φορολογίας εισοδήματος (έντυπα Ε2 και Ε1), από τις δηλώσεις στοιχείων ακινήτων (έντυπα Ε9) κι από τις δηλώσεις μισθώσεων ακινήτων των ιδιοκτητών με στοιχεία από τις πλατφόρμες βραχυχρόνιων μισθώσεων (Airbnb, Booking.com, VRBO), από το Μητρώο Βραχυχρόνιας Μίσθωσης της ΑΑΔΕ κι από τις κινήσεις των πιστωτικών καρτών και των τραπεζικών λογαριασμών των ίδιων φορολογουμένων. Στόχος είναι να εντοπιστούν εισοδήματα από βραχυχρόνιες εκμισθώσεις που δεν δηλώθηκαν από τους ιδιοκτήτες. Στο «μάτι» του φοροελεγκτικού μηχανισμού θα μπουν και όσοι νοικιάζουν τα ακίνητά τους μέσω καταχωρήσεων σε Facebook και Instagram. Για τις μισθώσεις αυτές δεν απαιτείται η δήλωση των ακινήτων στο Μητρώο Βραχυχρόνιας Μίσθωσης της ΑΑΔΕ αλλά θα πρέπει να υποβάλλονται οι σχετικές δηλώσεις μίσθωσης ακινήτων και να δηλώνονται στην εφορία τα μισθώματα που εισπράττονται. Επιπλέον, στο «σκάνερ» της ΑΑΔΕ θα βρεθούν και οι ιδιοκτήτες και διαχειριστές ακινήτων τύπου Airbnb που δεν έχουν δηλώσει τον Αριθμό Μητρώου Ακινήτου (ΑΜΑ) στις ηλεκτρονικές πλατφόρμες βραχυχρόνιων μισθώσεων ή έχουν δηλώσει λανθασμένα στοιχεία για τα ακίνητά τους. Αμέσως μετά θα ακολουθήσει φορολογικός έλεγχος στα εισοδήματα που έχουν δηλώσει οι ιδιοκτήτες ακινήτων βραχυχρόνιας μίσθωσης. Σε όσες περιπτώσεις εντοπιστούν αδήλωτα εισοδήματα θα επιβάλλονται οι αναλογούντες προσαυξημένοι τόκοι εκπρόθεσμης καταβολής, καθώς επίσης πρόστιμα για ανακριβή υποβολή δηλώσεων φορολογίας εισοδήματος, τα ποσά των οποίων θα κυμαίνονται από 10% έως και 50% επί της διαφοράς φόρου που θα έχει προκύψει. ",https://www.naftemporiki.gr/wp-content/themes/naftemporiki/images/N.PNG,Αφορά βραχυχρόνιες μισθώσεις του έτους 2022
https://www.naftemporiki.gr/finance/world/1439292/india-i-air-india-pariggeile-250-aeroskafi-airbus/,Ινδία: Η Air India παρήγγειλε 250 αεροσκάφη Airbus,2023-02-14,14:59:22,Οικονομία & Αγορές                \Διεθνή,,,"Στην «αγορά του αιώνα» προχωρά η Air India, η αεροπορική εταιρεία της Ινδίας, ανακοινώνοντας ότι παρήγγειλε από την Airbus 250 επιβατικά αεροσκάφη, αξίας πολλών δεκάδων δισεκατομμυρίων δολαρίων. Η κολοσσιαία παραγγελία προβλέπει την αγορά 210 αεροσκαφών  A320neo και άλλων 40 μεγάλων αποστάσεων A350. Η Air India ανήκει στον ινδικό όμιλο Tata Group και η σύμβαση υπεγράφη σήμερα, μετά από δύο χρόνια  διαπραγματεύσεων, στο περιθώριο της διεθνούς έκθεσης AeroIndia στην Μπανγκαλόρ, όπως δήλωσε ο Σρι Ν. Τσαντρασεκαράν, επικεφαλής του ομίλου Tata. Η αγορά αυτή θα επιτρέψει στην Air India να ανταγωνιστεί ξένες εταιρείες, ιδίως από τον Κόλπο, όπως η Emirates. Αντικατοπτρίζει επίσης τον δυναμισμό και την αυξανόμενη δύναμη της Ινδίας, ο πληθυσμός της οποίας θα ξεπεράσει εφέτος εκείνον της Κίνας. Ταυτόχρονα, η αναπτυσσόμενη μεσαία τάξη της χώρας αποτελεί μοχλό ανάπτυξης και κατ` επέκταση αύξησης του αριθμού των  εσωτερικών πτήσεων. Η Airbus έκλεισε επίσης 36 νέες παραγγελίες τον Ιανουάριο, συμπεριλαμβανομένων 12 αεροσκαφών A220 για την αμερικανική εταιρεία Delta Airlines, καθώς και δώδεκα A320 και A321 για την Uzbekistan Airways. Ο Ιανουάριος είναι παραδοσιακά ένας από τους λιγότερο σημαντικούς μήνες του έτους όσον αφορά τις παραδόσεις αεροσκαφών Airbus, αλλά αυτή τη φορά απέχουν πολύ από το επίπεδο του 2019 (39 αεροσκάφη) ή ακόμα και πέρυσι (30 αεροσκάφη). Πέρυσι, ο ευρωπαϊκός κολοσσός αναγκάστηκε να εγκαταλείψει τον αρχικό του στόχο να παραδώσει 720 αεροσκάφη κατά τη διάρκεια του έτους. Τελικά η Airbus κατάφερε να παραδώσει μόνο 661 αεροσκάφη στους πελάτες της, λόγω των δυσκολιών των υπεργολάβων που είχαν αποδυναμωθεί από την πανδημία. Οι στόχοι  της Airbus για το 2023 δεν έχουν ακόμη αποκαλυφθεί. ",https://www.naftemporiki.gr/wp-content/themes/naftemporiki/images/N.PNG,"Η αγορά αυτή θα επιτρέψει στην Air India να ανταγωνιστεί ξένες εταιρείες, ιδίως από τον Κόλπο, όπως η Emirates."
https://www.naftemporiki.gr/culture/1439242/phantom-of-the-opera-i-airbnb-prosferei-diamoni-sto-palais-garnier-sto-parisi/,"«Phantom of the Opera»: Η Airbnb προσφέρει διαμονή στο Palais Garnier, στο Παρίσι",2023-02-14,14:17:41,Πολιτιστικά,,,"Η διαμονή στον χώρο, με θέμα το «Φάντασμα της Όπερας», έρχεται την ώρα που ο τουρισμός ανακάμπτει στην Ευρώπη, μετά από χρόνια περιορισμών λόγω πανδημίας. Οι ενοικιαστές  θα απολαύσουν ένα ρεσιτάλ μουσικής, δείπνο σε περίτεχνο δωμάτιο πρόβας στα παρασκήνια και μια ξενάγηση στα παρασκήνια του περίτεχνου κτηρίου του 19ου αιώνα, συμπεριλαμβανομένης της υπόγειας πισίνας του, η οποία αποτέλεσε την έμπνευση για το κρησφύγετο του φαντάσματος στο βιβλίο και το μιούζικαλ. Η καταχώριση για την Όπερα θα ανοίξει την 1η Μαρτίου, και η διαμονή είναι για τις 16 Ιουλίου. Το κόστος θα είναι το συμβολικό ποσό των 37 ευρώ. Προτεραιότητα θα δοθεί σε όσους είναι εγγεγραμμένοι στην ηλεκτρονική πλατφόρμα ενοικίασης της εταιρείας. «Νομίζω ότι θα είναι κάπως εξωπραγματικό» δήλωσε η Veronique Dubrulle Leroux, δισέγγονη του συγγραφέα του “Φαντάσματος της Όπερας” Gaston Leroux, η οποία θα φιλοξενήσει τους επισκέπτες. Η Airbnb θα χρηματοδοτήσει την ανακαίνιση των θεωρείων του θεάτρου του 19ου αιώνα και θα βοηθήσει την Όπερα του Παρισιού να αναβαθμίσει την online πλατφόρμα της. Πριν από την πανδημία, η εταιρεία είχε διοργανώσει κι άλλες ασυνήθιστες διανυκτερεύσεις στη γαλλική πρωτεύουσα, μια από τις βασικές αγορές της. Αυτές περιλάμβαναν μια δεξαμενή καρχαριών στο ενυδρείο της πόλης, τις κατακόμβες με τα κρανία, το καμπαρέ Moulin Rouge και τη γυάλινη πυραμίδα στο Λούβρο. Η ιδέα είναι να ενθαρρυνθούν οι άνθρωποι «να ταξιδεύουν και να ονειρεύονται ταυτόχρονα» δήλωσε στο Reuters ο Emmanuel Marill, διευθυντής της Airbnb για την Ευρώπη, τη Μέση Ανατολή και την Αφρική. Πηγή: Reuters ",https://www.naftemporiki.gr/wp-content/themes/naftemporiki/images/N.PNG,"Μια νύχτα για δύο άτομα στην Όπερα Palais Garnier στο Παρίσι αυτό το καλοκαίρι προσφέρει η Airbnb, μετατρέποντας ένα θεωρείο του θεάτρου σε ένα βελούδινο υπνοδωμάτιο με υπέροχη θέα."
https://www.naftemporiki.gr/finance/world/1426384/airbus-xeperase-tin-boeing-se-nees-paraggelies-aeroskafon-gia-to-2022/,Airbus: Ξεπέρασε την Boeing σε νέες παραγγελίες αεροσκαφών για το 2022,2023-01-11,11:36:35,Οικονομία & Αγορές                \Διεθνή,,,"Ουσιαστική αύξηση στις παραγγελίες αεροσκαφών και στις παραδόσεις για το 2022 ανακοίνωσε η Boeing, ωστόσο, έμεινε πίσω από την Airbus για τέταρτη συνεχόμενη χρονιά, καθώς η ευρωπαϊκή ανταγωνίστρια εταιρία πέτυχε αποτέλεσμα μεγαλύτερο από το δεκαπλάσιο στην κινεζική αγορά. Ειδικότερα, η Boeing παρέδωσε 480 αεροσκάφη και είχε 774 καθαρές νέες παραγγελίες το 2022, ενώ η Airbus παρέδωσε 661 αεροσκάφη εξασφαλίζοντας 1.078 παραγγελίες την προηγούμενη χρονιά. Μετά τις ακυρώσεις το καθαρό αποτέλεσμα της ευρωπαϊκής εταιρίας καταγράφηκε στις 820 παραγγελίες. Το 2022, η Boeing παρέδωσε 8 αεροσκάφη στην Κίνα, ενώ οι παραδόσεις αεροσκαφών της Airbus ξεπέρασαν τις 100. Τον Ιούλιο οι τρεις μεγαλύτερες κρατικές αεροπορικές εταιρίες της Κίνας συμφώνησαν να αγοράσουν 292 Α220-300 αεροσκάφη από την Airbus, ενώ η Boeing ανακοίνωσε τον Σεπτέμβριο ότι θα αρχίσει την εμπορική επαναπροώθηση στην αγορά των περισσότερων από 100 αεροσκαφών 737 MAX που προορίζονταν για κινεζικές αεροπορικές εταιρίες. Η Αμερικανίδα υπουργός Εμπορίου Τζίνα Ραϊμόντο παραπονέθηκε το 2021 ότι η κινεζική κυβέρνηση εμπόδιζε τις αεροπορικές εταιρίες της Κίνας που πραγματοποιούν δρομολόγια εσωτερικού να αγοράσουν αεροσκάφη της Boeing, οικονομικής αξίας “δεκάδων δισεκατομμυρίων δολαρίων”. Ο εκτελεστικός διευθυντής της Boeing Ντέιβ Καλχούν δήλωσε τον Οκτώβριο ότι η αμερικανική εταιρία ελπίζει ότι τελικά θα μπορέσει να παραδώσει περισσότερα αεροσκάφη στην Κίνα, αλλά “είναι πραγματικά δύσκολο για εμένα να βρω σημάδια ότι τα πράγματα πηγαίνουν προς αλλαγή στην Κίνα και κινούνται προς τη δική μας κατεύθυνση”. Συνολικά τον προηγούμενο μήνα, η Boeing παρέδωσε 69 αεροσκάφη, συμπεριλαμβανομένων 53 αεροσκαφών 737 ΜΑΧ, αλλά και 15 αεροσκάφη ευρείας ατράκτου, ενώ κατέγραψε 203 καθαρές παραγγελίες, μετά από τις ακυρώσεις. Η Boeing παρέδωσε 340 αεροσκάφη το 2021, ανακοινώνοντας 479 καθαρές παραγγελίες. Οι μετοχές της εταιρίας μειώθηκαν κατά 0,9%. Πηγές: ΑΠΕ-ΜΠΕ, Reuters ",https://www.naftemporiki.gr/wp-content/themes/naftemporiki/images/N.PNG,"Το 2022, η Boeing παρέδωσε 8 αεροσκάφη στην Κίνα, ενώ οι παραδόσεις αεροσκαφών της Airbus ξεπέρασαν τις 100."
https://www.naftemporiki.gr/finance/world/1421057/airbnb-to-skeptiko-tis-apofasis-toy-eyropaikoy-dikastirioy-gia-toys-foroys/,Airbnb:  Το σκεπτικό της απόφασης του Ευρωπαϊκού Δικαστηρίου για τους φόρους,2022-12-23,23:06:21,Οικονομία & Αγορές                \Διεθνή,,«Δεν αντιβαίνει στην ελεύθερη παροχή υπηρεσιών»,"Πώς πληρώνεται ο οφειλόμενος φόρος για έσοδα από βραχυχρόνια ενοικίαση ακινήτων μέσω Airbnb; Η απάντηση στο ερώτημα αυτό αποτελούσε για πολλά χρόνια μία «γκρίζα ζώνη». Το ίδιο το Airbnb δεν έχει δικά του ακίνητα, είναι απλώς μία ηλεκτρονική πλατφόρμα που φέρνει σε επαφή ιδιοκτήτες και ενοικιαστές. Τα τελευταία χρόνια οι φορολογικές αρχές στην Ελλάδα – και όχι μόνο – ελέγχουν σχολαστικά τα ενδεχόμενα έσοδα από βραχυχρόνιες μισθώσεις (έως 90 ημέρες τον χρόνο, κατά κανόνα). Το 2016 είχε θεσπιστεί το πρώτο νομοθετικό πλαίσιο, που όριζε ότι όποιος ενοικιάζει ακίνητα μέσω της πλατφόρμας Airbnb οφείλει να δηλώσει τα έσοδα και να φορολογηθεί αναλόγως και μάλιστα με τον ανώτατο συντελεστή 45% για εισοδήματα άνω των 35.000 ευρώ ετησίως. Κάποιοι είχαν αντιρρήσεις, άλλοι ήθελαν να αποφύγουν τις περίπλοκες διαδικασίες παρακράτησης και απόδοσης φόρου. Τώρα όμως το Δικαστήριο της Ευρωπαϊκής Ένωσης (ΔΕΕ) ξεκαθαρίζει ότι δεν γίνεται διαφορετικά: «Το δίκαιο της ΕΕ δεν αντιτίθεται στην υποχρέωση συλλογής πληροφοριών ούτε στην παρακράτηση φόρου, την οποία επιβάλλει η εθνική φορολογική νομοθεσία», έκριναν οι δικαστές. Η απόφαση αυτή έγινε γνωστή την Πέμπτη. Αφορμή ήταν η ιταλική νομοθεσία του 2017 «περί βραχυχρόνιων μισθώσεων, οι οποίες δεν συνάπτονται στο πλαίσιο εμπορικής δραστηριότητας». Σύμφωνα με αυτόν τον νόμο, ο πάροχος της μίσθωσης φορολογείται με ποσοστό 21% και οφείλει ο ίδιος να ενημερώσει τις αρμόδιες φορολογικές αρχές, αλλά και να παρακρατήσει τον προβλεπόμενο φόρο «στην πηγή», τον οποίο στη συνέχεια αποδίδει στην εφορία.  Οι εταιρείες Airbnb Ireland UC και Airbnb Payments UK Ltd προσέφυγαν στην ιταλική Δικαιοσύνη και, κατόπιν αυτού, το ιταλικό «Συμβούλιο της Επικρατείας» (Consiglio di Stato) υπέβαλε προδικαστικό ερώτημα στο ΔΕΕ, για να διαπιστωθεί κατά πόσον ο ιταλικός νόμος είναι συμβατός με το ευρωπαϊκό δίκαιο. Το Δικαστήριο του Λουξεμβούργου ξεκαθαρίζει εξ αρχής ότι τα φορολογικά ζητήματα, που αποτελούν εθνική αρμοδιότητα δεν εμπίπτουν στη δικαιοδοσία του. Κατά συνέπεια απομένει να εξεταστεί μόνο το ερώτημα, μήπως η ιταλική νομοθεσία παραβιάζει το άρθρο 56 της Συνθήκης για τη Λειτουργία της ΕΕ (ΣΛΕΕ) περί ελεύθερης παροχής υπηρεσιών. Η απάντηση είναι αρνητική. Όταν το ευρωπαϊκό δίκαιο ορίζει ότι απαγορεύονται μέτρα που περιορίζουν την ελεύθερη παροχή υπηρεσιών εντός της ΕΕ,  στην ουσία εννοεί ότι απαγορεύεται η διακριτική μεταχείριση άλλων πολιτών της ΕΕ σε σύγκριση με ημεδαπούς. Αλλά αυτό δεν συμβαίνει στη συγκεκριμένη περίπτωση. Όπως επισημαίνει το Δικαστήριο της Ευρωπαϊκής Ένωσης «η υποχρέωση για συλλογή στοιχείων σχετικά με τα συμβόλαια βραχυχρόνιας μίσθωσης ισχύει για όλους», είτε πρόκειται για φυσικά πρόσωπα, είτε για νομικά πρόσωπα, είτε έχουν την έδρα τους στο εσωτερικό, είτε όχι. Το ίδιο συμβαίνει και με την υποχρέωση για παρακράτηση φόρου στην «πηγή». Τί γίνεται όμως στην περίπτωση που ο ιδιοκτήτης του ακινήτου έχει την έδρα του εκτός Ιταλίας; Για την περίπτωση αυτή ο ιταλικός νόμος απαιτούσε τον ορισμό «φορολογικού εκπροσώπου», ο οποίος θα αναλάβει τις απαραίτητες διαδικασίες με την ιταλική εφορία. Η συγκεκριμένη διάταξη – και μόνο αυτή – παραβιάζει το άρθρο 56 ΣΛΕΕ, κρίνουν οι δικαστές του Λουξεμβούργου. Και αυτό για δύο λόγους: Πρώτον, η υποχρέωση για ορισμό φορολογικού εκπροσώπου βαρύνει αποκλειστικά παρόχους κτηματομεσιτικών υπηρεσιών που δεν έχουν εγκατασταθεί μόνιμα στην Ιταλία, άρα συνιστά περιοριστικό μέτρο. Δεύτερον, το συγκεκριμένο μέτρο δεν σέβεται την αρχή της αναλογικότητας, διότι ναι μεν επιδιώκει τον θεμιτό σκοπό διασφαλίσεως των φορολογικών εσόδων, πλην όμως «υπερβαίνει το αναγκαίο για την επίτευξη του σκοπού αυτού μέτρο». O ιταλικός σύνδεσμος ξενοδόχων (Federalberghi) χαιρετίζει την απόφαση του Ευρωπαϊκού Δικαστηρίου. Όπως επισημαίνει σε ανακοίνωσή του «η φοροαποφυγή και ο αθέμιτος ανταγωνισμός είναι επιβλαβείς, τόσο για τις παραδοσιακές ξενοδοχιακές επιχειρήσεις, όσο και για εκείνες που σέβονται τους κανονισμούς σε νέες μορφές φιλοξενίας». Ο σύνδεσμος Federalberghi ισχυρίζεται ότι τα τελευταία έξι χρόνια η πλατφόρμα Airbnb έχει παρακρατήσει φόρο συνολικού ύψους 1,5 δισεκατομμυρίου ευρώ, τον οποίο θα έπρεπε να έχει αποδώσει στο ιταλικό κράτος. ",https://www.naftemporiki.gr/wp-content/themes/naftemporiki/images/N.PNG,Εξετάστηκε το ερώτημα αν η ιταλική νομοθεσία παραβιάζει το άρθρο 56 της Συνθήκης για τη Λειτουργία της ΕΕ   περί ελεύθερης παροχής υπηρεσιών
https://www.naftemporiki.gr/finance/economy/1420802/airbnb-ti-allages-erchontai-se-ellada-kai-eyropi/,Airbnb: Τι αλλαγές έρχονται σε Ελλάδα και Ευρώπη,2022-12-23,07:37:12,Οικονομία & Αγορές                \Οικονομία,"Ραλλού Αλεξοπούλου                                             •

[email protected]",Ας δούμε όμως τι προβλέπεται σε άλλες ευρωπαϊκές χώρες:,"Σε εξέλιξη βρίσκεται αυτή την περίοδο μια νέα πρωτοβουλία της Ευρωπαϊκής Επιτροπής για τη διαμόρφωση ευρωπαϊκής νομοθεσίας  για την υπεύθυνη, δίκαιη και αξιόπιστη ανάπτυξη του τομέα της βραχυχρόνιας μίσθωσης, τύπου Airbnb. Όπως τονίζεται σε μελέτη του ΚΕΠΕ για τη βραχυχρόνια μίσθωση ακινήτων στη χώρα μας, «το νέο νομοθετικό πλαίσιο που έχει προκύψει ενδεχομένως να οδηγήσει σε προσαρμογές στο αντίστοιχο ρυθμιστικό πλαίσιο όλων των χωρών της Ε.Ε., συμπεριλαμβανομένης και της Ελλάδας». Όπως αναφέρεται στην έκθεση, στην Ελλάδα η προσφορά και η χρήση καταλυμάτων βραχυχρόνιας μίσθωσης σημείωσε σημαντική ανάπτυξη, διαμορφώνεται σε υψηλότερο επίπεδο σε σχέση με τον μέσο όρο της Ε.Ε. και αφορά όλες τις επιμέρους κατηγορίες από πλευράς φύλου, ηλικίας, εκπαίδευσης και άλλων χαρακτηριστικών. Η απόκτηση εισοδήματος αποτελούσε το κυριότερο κίνητρο για τους παρόχους υπηρεσιών, ενώ ως κυριότερα προβλήματα αναφέρθηκαν η έλλειψη σαφήνειας, η πολυπλοκότητα στην πληρωμή φόρων και στη νόμιμη προσφορά υπηρεσιών, οι ασαφείς επιπτώσεις στην απασχόληση και οι δυσκολίες με τους καταναλωτές. Οι χαμηλότερες τιμές των καταλυμάτων αυτών αποτελούσαν τον κυριότερο λόγο επιλογής τους από τους χρήστες, ενώ ακολουθούν η θέση, η διαθεσιμότητα αναφορών/σχολίων, οι υποδομές και οι περισσότερες δυνατότητες επιλογών. Αντίστοιχα, τα κυριότερα προβλήματα που αναφέρθηκαν από τους χρήστες ήταν η ασάφεια για τον υπεύθυνο, οι παραπλανητικές κριτικές, η κακή χρήση των προσωπικών δεδομένων και η έλλειψη εμπιστοσύνης στον προμηθευτή. Η πλειονότητα των χρηστών χρησιμοποίησαν τη βραχυχρόνια μίσθωση συμπληρωματικά με τα παραδοσιακά κανάλια, αλλά σημαντικό ήταν και το ποσοστό των χρηστών που είχαν υποκαταστήσει μερικώς ή πλήρως κάποιες υπηρεσίες. Η διαμονή στη βραχυχρόνια μίσθωση πραγματοποιείται κυρίως σε ολόκληρα καταλύματα μεγέθους κάτω των 10 κλινών. Σε σχέση με τη χωρική κατανομή της διαμονής, η περιφέρεια Αττικής συγκεντρώνει το υψηλότερο μερίδιο, ακολουθούμενη από το Νότιο Αιγαίο, την Κρήτη, τα Ιόνια Νησιά και την Κεντρική Μακεδονία. Σε επίπεδο περιφερειακών ενοτήτων (νομών), παρατηρείται αρκετά μεγάλη διασπορά της διαμονής ανά τη χώρα, με πρώτη σε μερίδιο την Αττική, ακολουθούμενη από τις Κυκλάδες, τα Χανιά, την Κέρκυρα, τη Θεσσαλονίκη, τη Χαλκιδική και τα Δωδεκάνησα. Στην Αττική, η διαμονή πραγματοποιείται κατά το μεγαλύτερο μέρος στον Κεντρικό Τομέα Αθηνών και ακολουθούν η Ανατολική Αττική, ο Πειραιάς-Νήσοι και ο Νότιος Τομέας Αθηνών.  Η διαμονή στη βραχυχρόνια μίσθωση παρουσιάζει γενικά εντονότερη εποχικότητα στην Ελλάδα σε σχέση με το σύνολο της ΕΕ, με τους μήνες Ιούλιο και Αύγουστο, όταν κατά παράδοση η χρήση των τουριστικών καταλυμάτων παρουσιάζει τη μεγαλύτερη συχνότητα, να συγκεντρώνουν υψηλό μερίδιο των συνολικών διανυκτερεύσεων. ·        Στο Παρίσι, από τον Ιανουάριο του 2020, οι πλατφόρμες βραχυχρόνιας μίσθωσης υποχρεούνται να κοινοποιούν ετησίως στις τοπικές φορολογικές αρχές τα στοιχεία των ιδιοκτητών, τα ακαθάριστα έσοδα και τον αριθμό των ημερών κράτησης του τελευταίου χρόνου, υπάρχει όριο στον αριθμό των ημερών διαμονής (120 ημερών), ενώ επιτρέπεται χωρίς κανέναν χρονικό περιορισμό η μίσθωση τμήματος κύριας κατοικίας (δωμάτιο). ·        Στο Βερολίνο, ο οικοδεσπότης που μισθώνει πρώτη κατοικία είναι υποχρεωμένος να διαθέτει άδεια ανεξάρτητα από τη διάρκεια της μίσθωσης καταλύματος, για δεύτερη κατοικία τίθεται όριο στις ημέρες μίσθωσης (90 ημέρες), ενώ για τα δωμάτια που καταλαμβάνουν χώρο μικρότερο του 50% της συνολικής κατοικίας δεν υπάρχει περιορισμός. ·        Στη Βαρκελώνη, οι ημέρες μίσθωσης βραχυχρόνιων καταλυμάτων είναι 31, το κατάλυμα οφείλει να έχει κριθεί κατάλληλο για τουριστική χρήση μετά από επιθεώρηση των υπαλλήλων της Δημοτικής Αρχής και στη συνέχεια να λάβει αριθμό μητρώου, ενώ πρόσφατα (2021) απαγορεύτηκε η ενοικίαση μεμονωμένων δωματίων εντός κατοικίας. ·        Στη Μαδρίτη, τα καταλύματα που ενοικιάζονται στο κέντρο της πόλης για περισσότερο από 90 ημέρες υποχρεούνται να διαθέτουν αυτόνομη είσοδο, ενώ οι ιδιοκτήτες οφείλουν να λαμβάνουν αριθμό μητρώου από τον Δήμο. ·        Στο Άμστερνταμ, από τον Ιανουάριο του 2019, το ανώτατο όριο μίσθωσης βραχυχρόνιων καταλυμάτων είναι 30 ημέρες, διαφορετικά απαιτείται ειδική άδεια, ενώ οι ιδιοκτήτες οφείλουν να δηλώνουν το κατάλυμα στη Δημοτική Αρχή. ·        Στη Ρώμη, οι ιδιοκτήτες των καταλυμάτων οφείλουν να ενημερώνουν, μέσω ειδικής πλατφόρμας, τις αρμόδιες Αρχές για τα στοιχεία των επισκεπτών, παρέχοντας αντίγραφο της ταυτότητας ή του διαβατηρίου τους. Στους σχεδιασμούς του οικονομικού επιτελείου περιλαμβάνονται ο διαχωρισμός των φυσικών προσώπων από τις επιχειρήσεις, ελληνικές και ξένες. Έτσι, κάποιος που νοικιάζει ένα ή, το πολύ, δύο ακίνητα θα παραμείνει στο καθεστώς των βραχυχρόνιων μισθώσεων, σε αντίθεση με τους «διαχειριστές» ακίνητων που θα ενταχθούν στο καθεστώς νομικού προσώπου και θα φορολογηθούν αναλόγως. ",https://www.naftemporiki.gr/wp-content/themes/naftemporiki/images/N.PNG,Διαχωρισμός των φυσικών προσώπων από τις επιχειρήσεις. Τι άλλο προβλέπεται να αλλάξει.
https://www.naftemporiki.gr/finance/world/1420597/sto-stochastro-tis-ee-i-airbnb-kalei-se-parakratisi-foroy-gia-tis-misthoseis/,Στο στόχαστρο της ΕΕ η Airbnb- Καλεί σε κοινοποίηση πληροφοριών για τις μισθώσεις,2022-12-22,13:46:36,Οικονομία & Αγορές                \Διεθνή,,,"Η Airbnb καλείται να κοινοποιεί πληροφορίες από τις συμβάσεις μισθώσεων στις φορολογικές αρχές και να παρακρατεί φόρο με βάση το εθνικό φορολογικό καθεστώς. Αυτό αποφάσισε την Πέμπτη Δικαστήριο της Ευρωπαϊκής Ένωσης. Η απόφαση έρχεται σε απάντηση προσφυγής από της υπηρεσίας βραχυχρόνιας μίσθωσης καταλυμάτων κατά του ιταλικού νόμου που από το 2017 απαιτεί από την Airbnb και άλλες ιστοσελίδες βραχυπρόθεσμης μίσθωσης να κοινοποιούν στοιχεία από τα ενοικιαστήρια συμβόλαιά τους στις φορολογικές αρχές και να παρακρατούν φόρο 21% από τα έσοδα ενοικίασης και να τον αποδίδουν στις φορολογικές αρχές. Η εταιρία προσέφυγε κατά της νομοθεσίας σε ιταλικό δικαστήριο, υποστηρίζοντας ότι η φορολόγηση και άλλες υποχρεώσεις αντιβαίνουν στην ευρωπαϊκή αρχή της ελευθερίας στην παροχή υπηρεσιών στο μπλοκ των 27 κρατών-μελών. Το ιταλικό δικαστήριο στη συνέχεια ζήτησε τη γνωμοδότηση του Δικαστηρίου της Ευρωπαϊκής Ένωσης. «Το δίκαιο της Ένωσης δεν αντιτίθεται ούτε στην υποχρέωση συλλογής πληροφοριών ούτε στην παρακράτηση του φόρου τις οποίες επιβάλλει εθνικό φορολογικό καθεστώς», ανέφερε το Δικαστήριο της ΕΕ σε ανακοίνωση. «Αντιθέτως, η υποχρέωση διορισμού φορολογικού αντιπροσώπου αποτελεί δυσανάλογο περιορισμό στην ελεύθερη παροχή υπηρεσιών». Πηγή: ΑΜΠΕ ",https://www.naftemporiki.gr/wp-content/themes/naftemporiki/images/N.PNG,Τι αποφάσισε Δικαστήριο της Ευρωπαϊκής Ένωσης.
https://www.naftemporiki.gr/finance/markets/1413729/i-morgan-stanley-ypovathmise-tin-airbnb-logo-anisychion-gia-ti-zitisi/,Η Morgan Stanley υποβάθμισε την Airbnb λόγω ανησυχιών για τη ζήτηση,2022-12-07,15:41:33,Οικονομία & Αγορές                \Αγορές,,,"Η Morgan Stanley, υποβάθμισε την Airbnb από equalweight σε underweight με τιμή-στόχο τα 80 δολάρια (από 110 δολάρια Ο Brian Nowak αναλυτής της Morgan Stanley σχολίασε πως «η μείωση της προσφοράς φέρνει επιβράδυνση στις νέες αιτήσεις, αντίθετους ανέμους στην πληρότητα και χαμηλότερη ζήτηση για δωμάτια. Οι εκτιμήσεις πέφτουν σημαντικά και δεν πιστεύουμε ότι η Wall Street έχει λάβει υπόψιν της αυτόν τον κίνδυνο. Είμαστε περίπου 10-20% κάτω από το EBITDA της Wall». Υπολογίζει ότι η εταιρεία έχει επί του παρόντος 6,2 εκατομμύρια καταχωρίσεις και 1,1 δισεκατομμύρια ετήσιες διαθέσιμες διανυκτερεύσεις δωματίων και σημείωσε ότι οι καταχωρίσεις έχουν αυξηθεί κατά 12% ετησίως τα τελευταία τέσσερα χρόνια. Μέσα στα επόμενα τρία χρόνια, αναμένει ότι ο ρυθμός ανάπτυξης θα επιβραδυνθεί σε μόλις 7%. Μετά την υποβάθμιση, οι μετοχές της Airbnb σημείωσαν βουτιά 5,7% στις προσυνεδριακές συναλλαγές του χρηματιστηρίου της Νέας Υόρκης. ",https://www.naftemporiki.gr/wp-content/themes/naftemporiki/images/N.PNG,"Οι μετοχές της Airbnb σημείωσαν πτώση σήμερα, μετά την υποβάθιμιση ενόψει ενός ευρύτερου sell-off λόγω των φόβων για ύφεση."
https://www.naftemporiki.gr/society/1410587/symfonia-airbus-kai-dassault-gia-ta-machitika-neas-genias-fcas/,Συμφωνία Airbus και Dassault για τα μαχητικά νέας γενιάς FCAS,2022-12-01,23:35:02,Κοινωνία,,,"Σε συμφωνία για την επόμενη φάση ανάπτυξης του μαχητικού αεροσκάφους νέας γενιάς FCAS, προχώρησαν δύο εκ των κορυφαίων βιομηχανιών παγκοσμίως στον κλάδο της αεροναυπηγικής, η Airbus και η Dassault. Ειδικότερα, οι εταιρείες ανακοίνωσαν την επίτευξη συμφωνίας για να προχωρήσουν στην επόμενη φάση ανάπτυξης των ευρωπαϊκών μαχητικών αεροσκαφών νέας γενιάς FCAS (Future Combat Air System). Σημειώνεται ότι το πρόγραμμα FCAS ανακοινώθηκε για πρώτη φορά το 2017 από τον πρόεδρο της Γαλλίας Εμανουέλ Μακρόν και την τότε καγκελάριο της Γερμανίας Άγγελα Μέρκελ. Τα νέα μαχητικά αεροσκάφη πρόκειται να αντικαταστήσουν τα Eurofighter και Rafale και – σύμφωνα με τον αρχικό σχεδιασμό – θα είναι επιχειρησιακά έτοιμα το 2040. Οι βιομηχανικοί εταίροι στο πρόγραμμα είναι η Airbus για λογαριασμό της Γερμανίας, η γαλλική Dassault και η ισπανική Indra. Το πρόγραμμα είχε «παγώσει» λόγω διαφωνιών μεταξύ της Airbus και της Dassault. «Αυτή η βιομηχανική συμφωνία αντιπροσωπεύει ένα μεγάλο βήμα προς τα εμπρός για το εμβληματικό ευρωπαϊκό αμυντικό πρόγραμμα», δήλωσε ο διευθύνων σύμβουλος της Airbus Defence and Space Μάικ Σέλχορν. Νωρίτερα, ο επικεφαλής της Dassault Aviation Ερίκ Τραπιέ είχε δηλώσει στην εφημερίδα Le Figaro: «Σήμερα, ναι, είναι γεγονός. Έχουμε συμφωνία με την Airbus». «Λάβαμε όλες τις απαραίτητες εγγυήσεις για να προχωρήσουμε στην επόμενη φάση που, σας υπενθυμίζω, αφορά προκαταρκτικές μελέτες», συμπλήρωσε. Ο υπουργός Άμυνας της Γαλλίας Σεμπαστιάν Λεκορνύ χαιρέτισε τη συμφωνία της Πέμπτης. «Αυτό το πρόγραμμα αντανακλά τη συνεργασία που υπάρχει σε ευρωπαϊκό επίπεδο για την άμυνα και τους εξοπλισμούς, στην οποία η Γαλλία διαδραματίζει κεντρικό ρόλο». Πηγές: ΑΠΕ-ΜΠΕ, Reuters, AFP ",https://www.naftemporiki.gr/wp-content/themes/naftemporiki/images/N.PNG,Τα νέα μαχητικά αεροσκάφη πρόκειται να αντικαταστήσουν τα Eurofighter και Rafale.
https://www.naftemporiki.gr/finance/economy/1404087/airbnb-perissotera-apo-100-000-akinita-vrachychronias-misthosis-mpainoyn-sto-stochastro-tis-a-a-d-e/,Airbnb: Περισσότερα από 100.000 ακίνητα βραχυχρόνιας μίσθωσης μπαίνουν στο στόχαστρο της Α.Α.Δ.Ε.,2022-11-18,13:13:25,Οικονομία & Αγορές                \Οικονομία,"Γιώργος Παλαιτσάκης                                            •

[email protected]",,"Μπαράζ ηλεκτρονικών διασταυρώσεων και ελέγχων σε χιλιάδες φορολογουμένους που λαμβάνουν εισοδήματα από βραχυχρόνιες ενοικιάσεις ακινήτων προγραμματίζει η Ανεξάρτητη Αρχή Δημοσίων Εσόδων (Α.Α.Δ.Ε.). Σύμφωνα με τον προγραμματισμό της Α.Α.Δ.Ε, στο στόχαστρο των φοροελεγκτικών υπηρεσιών θα μπουν περισσότερες από 100.000 περιπτώσεις ακινήτων. Για τις περιπτώσεις αυτές οι ελεγκτές θα προχωρήσουν σε διασταυρώσεις δεδομένων από τις δηλώσεις φορολογίας εισοδήματος (έντυπα Ε2 και Ε1), από τις δηλώσεις στοιχείων ακινήτων (έντυπα Ε9) κι από τις δηλώσεις μισθώσεων ακινήτων των ιδιοκτητών με στοιχεία από τις πλατφόρμες βραχυχρόνιων μισθώσεων (Airbnb, Booking.com, VRBO), από το Μητρώο Βραχυχρόνιας Μίσθωσης της Α.Α.Δ.Ε. κι από τις κινήσεις των πιστωτικών καρτών και των τραπεζικών λογαριασμών των ίδιων φορολογουμένων. Στόχος είναι να εντοπιστούν εισοδήματα από βραχυχρόνιες εκμισθώσεις που δεν δηλώθηκαν από τους ιδιοκτήτες. Στο «μάτι» του φοροελεγκτικού μηχανισμού μπαίνουν και όσοι  νοικιάζουν τα ακίνητά τους μέσω καταχωρήσεων σε Facebook και Instagram. Για τις μισθώσεις αυτές, δεν απαιτείται η δήλωση των ακινήτων στο Μητρώο Βραχυχρόνιας Μίσθωσης της Α.Α.Δ.Ε. αλλά θα πρέπει να υποβάλλονται οι σχετικές δηλώσεις μίσθωσης ακινήτων και να δηλώνονται τα μισθώματα που εισπράττονται στη φορολογική δήλωση. Επιπλέον, στο «σκάνερ» της ΑΑΔΕ θα βρεθούν και οι ιδιοκτήτες και διαχειριστές ακινήτων τύπου Airbnb που δεν  έχουν δηλώσει τον Αριθμό Μητρώου Ακινήτου (Α.Μ.Α.) στις ηλεκτρονικές πλατφόρμες βραχυχρόνιων μισθώσεων όπου γίνονται οι κρατήσεις των ακινήτων ή έχουν δηλώσει λανθασμένα στοιχεία για τα ακίνητά τους. Αμέσως μετά  θα ακολουθήσει φορολογικός έλεγχος  στα εισοδήματα  που έχουν δηλώσει οι ιδιοκτήτες ακινήτων βραχυχρόνιας μίσθωσης. Σε όσες περιπτώσεις εντοπιστούν αδήλωτα εισοδήματα θα επιβάλλονται οι αναλογούντες προσαυξημένοι τόκους εκπρόθεσμης καταβολής, καθώς επίσης πρόστιμα για ανακριβή υποβολή δηλώσεων φορολογίας εισοδήματος, τα ποσά των οποίων θα κυμαίνονται από 10% έως και 50% επί της διαφοράς φόρου που θα έχει προκύψει.
Πρόστιμο 5.000 ευρώ Στις περιπτώσεις που θα διαπιστωθεί ότι τα ακίνητα είτε δεν έχουν δηλωθεί στο “Μητρώο Ακινήτων Βραχυχρόνιας Διαμονής” ή ότι αναρτήθηκαν σε ψηφιακές πλατφόρμες χωρίς εμφανή αναγραφή του Αριθμού Μητρώου Ακινήτου (ΑΜΑ) Βραχυχρόνιας Διαμονής ή του Ειδικού Σήματος Λειτουργίας (ΕΣΛ) ή του Μοναδικού Αριθμού Γνωστοποίησης (ΜΑΓ), τότε θα αποστέλλονται στις Δ.Ο.Υ. τα στοιχεία των ακινήτων και των διαχειριστών. Για τους φορο-παραβάτες η Εφορία θα ράψει «κουστούμι» έξτρα φόρων και προστίμων που φθάνουν τις 5.000 ευρώ.
Ειδοποιητήρια Για τις περιπτώσεις μη δήλωσης του Α.Μ.Α. ή ελλιπών δηλώσεων των στοιχείων των ακινήτων στο Μητρώο και στις πλατφόρμες βραχυχρόνιας μίσθωσης, οι φοροελεγκτικές υπηρεσίες της Α.Α.Δ.Ε. θα στείλουν ηλεκτρονικά μηνύματα σε όσους ιδιοκτήτες εντοπίσουν για την άμεση συμμόρφωσή τους. Όσοι δεν προβούν στις απαραίτητες διορθώσεις, είτε  δηλώνοντας τον ΑΜΑ ή διευθετώντας τυχόν  λάθη και παραλείψεις στα στοιχεία των ακινήτων τους εκτός από την επιβολή του προστίμου των 5.000 ευρώ θα δουν τα ακίνητά τους να διαγράφονται από τις  ψηφιακές πλατφόρμες στις οποίες τα έχουν αναρτήσει. ",https://www.naftemporiki.gr/wp-content/themes/naftemporiki/images/N.PNG,"Σύμφωνα με τον προγραμματισμό της Α.Α.Δ.Ε, στο στόχαστρο των φοροελεγκτικών υπηρεσιών θα μπουν περισσότερες από 100.000 περιπτώσεις ακινήτων."
https://www.naftemporiki.gr/business/1393531/airbnb-ayxanomeni-prosfora-katalymaton-stin-athina-oi-perioches-me-tis-ypsiloteres-times/,Airbnb: Αυξανόμενη προσφορά καταλυμάτων στην Αθήνα – Οι περιοχές με τις υψηλότερες τιμές,2022-10-27,13:46:00,Επιχειρήσεις,,Συνολική Προσφορά & Τιμές Καταλυμάτων,"Αυξανόμενη προσφορά 25% των καταλυμάτων στην Αθήνα, παρατηρείται μέσω της πλατφόρμας Airbnb σε σχέση με πέρσι τον Δεκέμβριο, σύμφωνα με έρευνα της Tourix, ενώ το 76% των οικοδεσποτών διαχειρίζεται πάνω από ένα καταλύματα στην πλατφόρμα, με τα επιπλέον καταλύματα να είναι είτε στην περιοχή της Αθήνας είτε αλλού. Ωστόσο, η έρευνα της εταιρείας μάρκετινγκ Tourix εστιάζει στην αγορά της Αθήνας σε σχέση με την Airbnb και αναλύει τα δεδομένα των καταλυμάτων έτσι όπως διαμορφώθηκαν τον Σεπτέμβριο του 2022, τονίζοντας ότι η Airbnb, η δημοφιλής διαδικτυακή πλατφόρμα για βραχυπρόθεσμες ενοικιάσεις καταλυμάτων, έχει αποκτήσει μια σημαντική απήχηση και μερίδιο αγοράς ανάμεσα στους ταξιδιώτες που αναζητούν και κάνουν κράτηση για διαμονή σε έναν προορισμό. Ειδικότερα: Σύμφωνα με τα αποτελέσματα της έρευνας, ένας ταξιδιώτης μπορεί να βρει καταλύματα 4 τύπων στην πλατφόρμα της Airbnb. Τα καταλύματα αυτά μπορεί να είναι ολόκληρα σπίτια/διαμερίσματα, ιδιωτικά δωμάτια, κοινόχρηστα δωμάτια, και δωμάτια ξενοδοχείων. Στην Αθήνα: Στην έρευνα αναφέρεται ότι συνολικά στην Αθήνα υπάρχουν περίπου 6 χιλιάδες οικοδεσπότες που διαθέτουν καταλύματά μέσω της Airbnb. Ένα χαρακτηριστικό, σύμφωνα με την έρευνα, που οι ταξιδιώτες λαμβάνουν υπόψη πριν προχωρήσουν σε κράτηση σε ένα κατάλυμα, είναι οι κριτικές του καταλύματος. Οι αξιολογήσεις από εμπειρίες άλλων ταξιδιωτών είναι από τους σημαντικότερους δείκτες που πιστοποιούν κατά κάποιον τρόπο την ποιότητα του καταλύματος και του οικοδεσπότη. Σε αυτό το σημείο, αξίζει να εξεταστεί μια υποκατηγορία αξιολογήσεων που αφήνουν οι χρήστες στα καταλύματα της Airbnb, και που έχει να κάνει συγκεκριμένα με την τοποθεσία του καταλύματος. Σε αυτήν την υποκατηγορία, οι 3 κορυφαίες περιοχές με τους μεγαλύτερους μέσους όρους αξιολογήσεων αποκλειστικά λόγω τοποθεσίας είναι το Κολωνάκι, το Κουκάκι και η συνοικία της Ρηγίλλης στην Αθήνα. Όπως δήλωσε ο κ. Θανάσης Αθανασιάδης, υπεύθυνος του τμήματος Data & Business Analytics της Tourix, «Η δραστηριότητα της Airbnb στην Αθήνα συνεχίζει να έχει την αυξητική τάση των τελευταίων χρόνων. Αυτό αποτυπώνεται από την αύξηση των διαθέσιμων καταλυμάτων και των οικοδεσποτών. Από την άλλη, όσο η προσφορά καταλυμάτων στην Airbnb αυξάνεται, έτσι και οι οικοδεσπότες φαίνεται να δίνουν έμφαση στην εξυπηρέτηση των ταξιδιωτών ως σημείο για απόκτηση συγκριτικού πλεονεκτήματος, αντιλαμβανόμενοι την αξία που δίνει η ικανοποίησή τους. Αυτό γιατί η ικανοποίηση των ταξιδιωτών οδηγεί σε θετικές αξιολογήσεις και δυνητικά σε περισσότερες κρατήσεις και έσοδα». ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/clickatlife/1376319/airbus-se-dimoprasia-kommatia-apo-to-emvlimatiko-a380-superjumbo/,Airbus: Σε δημοπρασία κομμάτια από το εμβληματικό A380 Superjumbo,2022-10-04,13:15:52,Clickatlife,,,"Οι λάτρεις των αεροπλάνων έχουν τώρα την ευκαιρία να αποκτήσουν ένα κομμάτι ενός από τα πιο εμβληματικά αεροσκάφη στον κόσμο — το A380 της Airbus, το μεγαλύτερο και πιο ευρύχωρο επιβατηγό τζετ. Η Airbus διοργανώνει μια τριήμερη δημοπρασία με περίπου 500 κομμάτια του superjumbo, η οποία ξεκινά στις 13 Οκτωβρίου. Τα είδη που πωλούνται περιλαμβάνουν λάμπες, είδη μπαρ, τρόλεϊ, καθίσματα, πινακίδες εξόδου έκτακτης ανάγκης, νιπτήρες για μωρά και ακόμη και ένα σχοινί διάσωσης στο πιλοτήριο. Οι άνθρωποι μπορούν επίσης να υποβάλουν προσφορές για έργα τέχνης που δημιουργούνται από καλλιτέχνες του δρόμου χρησιμοποιώντας διαφορετικά μέρη του αεροσκάφους, όπως λεπίδες κινητήρα. Ένας ψεύτικος μαρμάρινος νεροχύτης από μια καμπίνα πρώτης κατηγορίας κοστίζει μόλις 2.000 δολάρια. Το A380, το οποίο παρουσιάστηκε από την Airbus το 2005, είναι το μεγαλύτερο επιβατηγό αεροσκάφος στον κόσμο και το μοναδικό διώροφο τζετ πλήρους μήκους. Η Emirates θεωρείται ως ο μεγαλύτερος πελάτης της. Το αεροπλάνο superjumbo προοριζόταν να φέρει επανάσταση στον τομέα της πολιτικής αεροπορίας, αλλά ο αναποτελεσματικός σχεδιασμός και η χαμηλή ζήτηση κατά τη διάρκεια του Covid οδήγησαν την Airbus να σταματήσει την παραγωγή A380 στα τέλη του 2021. Τα περισσότερα από τα ανταλλακτικά που διατίθενται σε δημοπρασία προέρχονται από ένα A380 MSN13, το οποίο τέθηκε σε λειτουργία το 2008. Τα έσοδα θα διατεθούν στο Ίδρυμα Airbus, για να βοηθήσουν στη χρηματοδότηση των ανθρωπιστικών πρωτοβουλιών του. Επικεφαλής της εκδήλωσης θα είναι ο δημοπράτης Marc Labarbe στην Τουλούζη της Γαλλίας και διαδικτυακά. Πηγή: Bloomberg ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/clickatlife/1388246/airbus-se-dimoprasia-kommatia-apo-to-emvlimatiko-a380-superjumbo-2/,Airbus: Σε δημοπρασία κομμάτια από το εμβληματικό A380 Superjumbo,2022-10-04,13:15:52,Clickatlife,,,"Οι λάτρεις των αεροπλάνων έχουν τώρα την ευκαιρία να αποκτήσουν ένα κομμάτι ενός από τα πιο εμβληματικά αεροσκάφη στον κόσμο — το A380 της Airbus, το μεγαλύτερο και πιο ευρύχωρο επιβατηγό τζετ. Η Airbus διοργανώνει μια τριήμερη δημοπρασία με περίπου 500 κομμάτια του superjumbo, η οποία ξεκινά στις 13 Οκτωβρίου. Τα είδη που πωλούνται περιλαμβάνουν λάμπες, είδη μπαρ, τρόλεϊ, καθίσματα, πινακίδες εξόδου έκτακτης ανάγκης, νιπτήρες για μωρά και ακόμη και ένα σχοινί διάσωσης στο πιλοτήριο. Οι άνθρωποι μπορούν επίσης να υποβάλουν προσφορές για έργα τέχνης που δημιουργούνται από καλλιτέχνες του δρόμου χρησιμοποιώντας διαφορετικά μέρη του αεροσκάφους, όπως λεπίδες κινητήρα. Ένας ψεύτικος μαρμάρινος νεροχύτης από μια καμπίνα πρώτης κατηγορίας κοστίζει μόλις 2.000 δολάρια. Το A380, το οποίο παρουσιάστηκε από την Airbus το 2005, είναι το μεγαλύτερο επιβατηγό αεροσκάφος στον κόσμο και το μοναδικό διώροφο τζετ πλήρους μήκους. Η Emirates θεωρείται ως ο μεγαλύτερος πελάτης της. Το αεροπλάνο superjumbo προοριζόταν να φέρει επανάσταση στον τομέα της πολιτικής αεροπορίας, αλλά ο αναποτελεσματικός σχεδιασμός και η χαμηλή ζήτηση κατά τη διάρκεια του Covid οδήγησαν την Airbus να σταματήσει την παραγωγή A380 στα τέλη του 2021. Τα περισσότερα από τα ανταλλακτικά που διατίθενται σε δημοπρασία προέρχονται από ένα A380 MSN13, το οποίο τέθηκε σε λειτουργία το 2008. Τα έσοδα θα διατεθούν στο Ίδρυμα Airbus, για να βοηθήσουν στη χρηματοδότηση των ανθρωπιστικών πρωτοβουλιών του. Επικεφαλής της εκδήλωσης θα είναι ο δημοπράτης Marc Labarbe στην Τουλούζη της Γαλλίας και διαδικτυακά. Πηγή: Bloomberg ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/finance/1367750/sarotikoi-elegchoi-gia-eisodimata-airbnb/,Σαρωτικοί έλεγχοι για εισοδήματα Airbnb,2022-09-04,12:22:00,Οικονομία & Αγορές,,Το πρωτόκολλο,"Από την έντυπη έκδοση Του Γιώργου Κούρου
[email protected] «Κύμα» ελέγχων για τον εντοπισμό αδήλωτων εισοδημάτων από βραχυχρόνιες μισθώσεις σχεδιάζει η Ανεξάρτητη Αρχή Δημοσίων Εσόδων, μετά την έκρηξη αφίξεων στη χώρα μας και την εντυπωσιακή για φέτος εκτίναξη των κρατήσεων μέσω Airbnb. Η κινητοποίηση του φοροελεγκτικού μηχανισμού κάθε άλλο παρά τυχαία είναι, καθώς, σύμφωνα με στοιχεία της τουριστικής αγοράς, η Ελλάδα είναι μέχρι σήμερα ο τρίτος προορισμός που καταγράφει τις περισσότερες κρατήσεις σε βραχυχρόνιες μισθώσεις, ενώ είναι χαρακτηριστικό ότι μόνο για τον τρέχοντα μήνα οι εν λόγω κρατήσεις καταγράφουν αύξηση 18,7% σε σχέση με το 2019. Στο «μικροσκόπιο», μάλιστα, των ελεγκτών της ΑΑΔΕ θα μπουν και οι χιλιάδες ιδιοκτήτες ακινήτων που νοικιάζουν και φέτος τα
ακίνητά τους μέσω καταχωρίσεων σε Facebook, Instagram ή Τwitter. Στόχος είναι ο εντοπισμός αδήλωτων εκμισθώσεων μέσα από τις πλατφόρμες βραχυχρόνιων μισθώσεων ή η δήλωση μικρότερων ποσών από εκείνα που εισπράχθηκαν, μέσω εξονυχιστικών διασταυρώσεων των πιστωτικών καρτών και των τραπεζικών λογαριασμών των ιδιοκτητών με τα στοιχεία από τις εν λόγω πλατφόρμες. Επισημαίνεται ότι, με βάση και σχετικό πρωτόκολλο συνεργασίας, οι πλατφόρμες βραχυχρόνιων μισθώσεων, Airbnb, Booking.com και VRBO, υποχρεούνται να κοινοποιούν στην Ανεξάρτητη Αρχή Δημοσίων Εσόδων τα στοιχεία για τις βραχυχρόνιες μισθώσεις στην Ελλάδα, αλλά και να παρέχουν τη δυνατότητα πρόσβασης στην Εφορία στα στοιχεία των μισθώσεων. Στις περιπτώσεις που διαπιστωθεί ότι ακίνητα είτε δεν έχουν δηλωθεί στο Μητρώο Ακινήτων Βραχυχρόνιας Διαμονής είτε αναρτήθηκαν σε ψηφιακές πλατφόρμες χωρίς εμφανή αναγραφή του Αριθμού Μητρώου Ακινήτου (ΑΜΑ) Βραχυχρόνιας Διαμονής ή του Ειδικού Σήματος Λειτουργίας (ΕΣΛ) ή του Μοναδικού Αριθμού Γνωστοποίησης (ΜΑΓ), τότε αποστέλλονται στις ΔΟΥ τα στοιχεία των ακινήτων και των «διαχειριστών» και οι ιδιοκτήτες καλούνται στην Εφορία προκειμένου να δώσουν εξηγήσεις. Πρόστιμο 5.000 ευρώ Θα πρέπει να αναφερθεί, μάλιστα, ότι οι παραβάτες κινδυνεύουν με αυστηρά πρόστιμα, ενώ είναι χαρακτηριστικό ότι με βάση την ισχύουσα νομοθεσία, πρόστιμο 5.000 ευρώ επιβάλλεται στις εξής περιπτώσεις: – Παράλειψη εγγραφής στο Μητρώο Ακινήτων Βραχυχρόνιας Διαμονής. – Μη εμφανή αναγραφή του αριθμού εγγραφής στο Μητρώο Ακινήτων Βραχυχρόνιας Διαμονής στην ανάρτηση του «Ακινήτου» στις ψηφιακές πλατφόρμες, καθώς και σε κάθε άλλο μέσο προβολής. – Μη εμφανή αναγραφή του αριθμού του Ειδικού Σήματος Λειτουργίας (ΕΣΛ) ή του Μοναδικού Αριθμού Γνωστοποίησης (ΜΑΓ) στην ανάρτηση του «Ακινήτου» στις ψηφιακές πλατφόρμες, καθώς και σε κάθε άλλο μέσο προβολής, από τους «διαχειριστές» για τους οποίους δεν υπάρχει υποχρέωση εγγραφής στο Μητρώο Ακινήτων Βραχυχρόνιας Διαμονής. Το πρόστιμο επιβάλλεται στον «διαχειριστή» και σε περίπτωση που δεν προκύπτει ότι ο «διαχειριστής» είναι υπεκμισθωτής ή τρίτος, το πρόστιμο επιβάλλεται σε βάρος του κύριου ή του επικαρπωτή του ακινήτου. Από τη διαπίστωση της παράβασης, ο «διαχειριστής» υποχρεούται εντός 15 ημερολογιακών ημερών να προβεί στις απαραίτητες ενέργειες συμμόρφωσης. Αξίζει να σημειωθεί ότι εάν διαπιστωθεί διάπραξη της ίδιας παράβασης για δεύτερη φορά εντός ενός έτους από την έκδοση της πράξης επιβολής του προστίμου και εφόσον έχει παρέλθει το 15μερο ως προθεσμία για την ολοκλήρωση των ενεργειών συμμόρφωσης του «διαχειριστή», το πρόστιμο επιβάλλεται στο διπλάσιο, ενώ στην περίπτωση κάθε επόμενης ίδιας παράβασης, στο τετραπλάσιο του αρχικώς επιβληθέντος. Όσον αφορά την οριστικοποίηση του Μητρώου Βραχυχρόνιας Διαμονής, έχει σχέση με την υποχρέωση του «διαχειριστή» να επιμερίσει το εισόδημα που αποκτήθηκε από το σύνολο των Βραχυχρόνιων Δηλώσεων Διαμονής που έχουν υποβληθεί σε έκαστο φορολογικό έτος στον ίδιο και στους πιθανούς δικαιούχους εισοδήματος. Η οριστικοποίηση του Μητρώου μπορεί να γίνει έως και την 28η Φεβρουαρίου του έτους υποβολής της δήλωσης φορολογίας εισοδήματος. Θα πρέπει να αναφερθεί ότι το πρωτόκολλο συνεργασίας που έχει υπογράψει η ΑΑΔΕ με τις πλατφόρμες βραχυχρόνιων μισθώσεων Airbnb, Booking.com και VRBO προβλέπει, μεταξύ άλλων, τα εξής: – Οι πλατφόρμες θα παρέχουν στους αντίστοιχους ιστοτόπους τους ένα διακριτό και σαφώς ορισμένο πεδίο, προκειμένου ο ιδιοκτήτης / διαχειριστής ακινήτου να καταχωρίζει τον προβλεπόμενο αριθμό καταχώρισης ακινήτου ή την αιτιολογημένη εξαίρεσή του. – Οι πλατφόρμες θα ενημερώσουν, όσον αφορά τα ήδη καταχωρισμένα ακίνητα, για την υποχρέωση παροχής του αριθμού καταχώρισής τους. ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/finance/1358653/airbnb-40-pano-apo-ta-pro-pandimias-epipeda-oi-times/,Airbnb: 40% πάνω από τα προ πανδημίας επίπεδα οι τιμές,2022-08-03,08:45:00,Οικονομία & Αγορές                \Οικονομία,,,"Οι υψηλές τιμές κρατήσεων ενίσχυσαν τα έσοδα της Airbnb για το δεύτερο τρίμηνο του έτους, καθώς η πλατφόρμα συνέχισε να κεφαλαιοποιεί τη συγκρατημένη ζήτηση των καταναλωτών για ταξίδια. Ειδικότερα, η εταιρεία ανακοίνωσε την Τρίτη ότι στην πλατφόρμα την περίοδο Απριλίου-Ιουνίου είχαν γίνει 103,7 εκατ. κρατήσεις για διαμονή και εμπειρίες, κάτω από τα 106,4 εκατ. που ανέμενε η Wall Street. Τα έσοδα ήταν σύμφωνα με τις προσδοκίες για 2,1 δισ. δολάρια, αυξημένα κατά 25% σε σχέση με το 2021. Η μέση τιμή ανά διανυκτέρευση στην πλατφόρμα ήταν 163,74 δολάρια, χαμηλότερη από το προηγούμενο τρίμηνο, αλλά εξακολουθεί να είναι 40% πάνω από τα προ-πανδημίας επίπεδα, ανέφερε η εταιρεία. Συνολικά, η ακαθάριστη αξία κράτησης (το συνολικό άθροισμα όλων των διανυκτερεύσεων και των εμπειριών για τα οποία έγινε κράτηση) ήταν 17 δισ. δολάρια. Οι αναλυτές περίμεναν περίπου 17,1 δισ. δολάρια, σύμφωνα με στοιχεία από το FactSet. Σύμφωνα με την εταιρεία, τα καθαρά έσοδα ήταν 379 εκατ. δολάρια, έναντι ζημιών 68 εκατ. δολαρίων την ίδια περίοδο πέρυσι. Οι μετοχές της εταιρείας υποχώρησαν περίπου 8 τοις εκατό στις στις μετασυνεδριακές συναλλαγές, καθώς οι επενδυτές έδωσαν βάση στον χαμηλότερο από τον αναμενόμενο αριθμό διανυκτερεύσεων και την πρόβλεψη που υποδηλώνει παρόμοιο ρυθμό αύξησης κρατήσεων και το τρέχον τρίμηνο. Λέγοντας ότι είναι «τόσο σίγουρη για τη μακροπρόθεσμη ανάπτυξη και την κερδοφορία», η Airbnb ανακοίνωσε ένα πρόγραμμα επαναγοράς μετοχών 2 δισ. δολαρίων. Η κίνηση μπορεί να ενισχύσει την τιμή της μετοχής της εταιρείας, η οποία άρχισε να διαπραγματεύεται την Τρίτη με πτώση άνω του 30% στην αρχή του έτους. Η εταιρεία είπε επίσης ότι αναμένει τα υψηλότερα έσοδα στην ιστορία της το τρέχον τρίμηνο, δίνοντας guidance μεταξύ 2,78 και 2,88 δισ.δολαρίων-24 έως 29% υψηλότερα από την ίδια περίοδο πέρυσι.  «Βρισκόμαστε στη μέση της ισχυρότερης ταξιδιωτικής περιόδου αιχμής μέχρι τώρα», έγραψε ο διευθύνων σύμβουλος Μπράιαν Τσέσκι σε επιστολή προς τους μετόχους. «Στις 4 Ιουλίου, καταγράψαμε τα υψηλότερα ημερήσια έσοδά μας ποτέ, σηματοδοτώντας την ισχυρή καλοκαιρινή σεζόν που ακολουθεί». naftemporiki.gr ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/finance/1351078/diplasiasmo-ton-aeroplanon-se-olon-ton-kosmo-ta-epomena-20-chronia-provlepei-i-airbus/,"Διπλασιασμό  των αεροπλάνων σε όλον τον κόσμο τα επόμενα 20 χρόνια, προβλέπει η Airbus",2022-07-11,23:58:00,Οικονομία & Αγορές,,,"Ο αριθμός των αεροπλάνων σε όλον τον κόσμο θα διπλασιαστεί τα επόμενα 20 χρόνια λόγω της αύξησης της παγκόσμιας εναέριας κυκλοφορίας και της ανάγκης των εταιρειών να ανανεώσουν τον στόλο τους με πιο οικονομικά αεροσκάφη, σύμφωνα με την Airbus. Η ευρωπαϊκή βιομηχανία κατασκευής αεροσκαφών εκτιμά σήμερα πως η παγκόσμια αγορά θα χρειαστεί 39.490 νέα αεροπλάνα (επιβατικά και cargo), ανεβάζοντας έτσι τον παγκόσμιο στόλο σε 46.930 (έναντι 22.880 που ήταν το 2020). Η εκτίμηση αυτή είναι αντίστοιχη της προηγούμενης (39.020 νέα αεροπλάνα) που είχε κάνει η ίδια εταιρεία τον περασμένο Νοέμβριο. Ωστόσο, η Airbus αναθεώρησε επί τα χείρω – από 3,9% σε 3,6% – τη μέση ετήσια αύξηση της αεροπορικής κίνησης. Είναι, πάντως, πιο συντηρητική από εκείνη της ανταγωνίστριας Boeing, η οποία προβλέπει την ανάγκη για 43.610 παραδόσεις νέων αεροσκαφών. Ο αμερικανικός κολοσσός αναμένεται να δημοσιεύσει τις επικαιροποιημένες προβλέψεις του την Κυριακή. Παρά την τεράστια μείωση στα χρόνια της πανδημίας, η παγκόσμια εναέρια κυκλοφορία αναμένεται να επιστρέψει στα επίπεδα του 2019 μεταξύ 2023 και 2025. Ωστόσο, εκτιμάται πως η πανδημία Covid-19 δεν θα έχει μακροπρόθεσμο αντίκτυπο στη ζήτηση για νέα αεροσκάφη. Το 60% των μελλοντικών παραδόσεων αφορά την κάλυψη των αυξανόμενων αναγκών για την εξυπηρέτηση του κοινού, ενώ το 40% (περίπου 15.400 αεροσκάφη) προορίζεται για την αντικατάσταση παλαιών αεροσκαφών με νέα που καταναλώνουν λιγότερα καύσιμα. Τα νέα μοντέλα εξοικονομούν 15-20% κηροζίνη και έχουν επομένως εξίσου λιγότερες εκπομπές διοξειδίου του άνθρακα (CO2), κάτι που αποτελεί ισχυρό επιχείρημα για τον τομέα των αερομεταφορών που βρίσκεται υπό πίεση προκειμένου να μειώσει το περιβαλλοντικό αποτύπωμά του και έχει δεσμευτεί για «μηδενικές εκπομπές» CO2 έως το 2050. Η περιοχή Ασίας-Ειρηνικού εκτιμάται πως θα έχει τα πρωτεία στις παραδόσεις νέων αεροσκαφών με 23% και θα ακολουθήσουν η Κίνα (21%), η Ευρώπη (21%) και η Βόρεια Αμερική (18%). Περίπου το 80% της ζήτησης αφορά αεροσκάφη τύπου Α320 ή Boeing 737, ενώ το 20% μεγαλύτερα μοντέλα (τύπου A330, A350, Boeing 787, Boeing 777). Η ζήτηση για νέα αεροσκάφη μεταφοράς εμπορευμάτων (cargo) εκτιμάται ότι θα διαμορφωθεί σε 2.440 ή 900 περισσότερα από σήμερα, κυρίως εξαιτίας της ανάπτυξης του ηλεκτρονικού εμπορίου. Σύμφωνα με την Airbus, η πρόβλεψη δικαιολογεί την πρόθεσή της να αυξήσει την κατασκευή αεροσκαφών τύπου A320 σε 75 κάθε μήνα, έναντι περίπου 45 που είναι σήμερα. Οι παραγγελίες της Airbus ανέρχονταν στα τέλη Ιουνίου σε 7.046 αεροσκάφη, συμπεριλαμβανομένων 5.829 τύπου A320, εξασφαλίζοντάς της πολλά χρόνια παραγωγής. Πηγή: ΑΜΠΕ ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/finance/1348192/oi-kinezoi-paringeilan-schedon-300-aeroplana-airbus-se-24-ores/,Οι Κινέζοι παρήγγειλαν σχεδόν 300 αεροπλάνα Airbus σε 24 ώρες,2022-07-01,22:35:00,Οικονομία & Αγορές,,Η Airbus θα ξεπεράσει και πάλι την Boeing το 2021,"Καλά νέα για την Airbus: Μέσα σε 24 ώρες, αρκετές κινεζικές αεροπορικές εταιρείες παρήγγειλαν περιπου 300 αεροσκάφη μεσαίων αποστάσεων από την ευρωπαϊκή εταιρεια αεροσκαφών. Οι κινεζικές οι αεροπορικές εταιρείες China Southern, China Eastern, Air China και Shenzhen Airlines ανακοίνωσαν μαζικές παραγγελίες για συνολικά 292 αεροσκάφη A320neo μεσαίων αποστάσεων. Οι τελευταίες μεγάλες παραγγελίες για την Airbus έρχονται λίγες εβδομάδες πριν από την αεροπορική έκθεση στο Φαρνμπορο, στο Ηνωμένο Βασίλειο, όπου οι κατασκευαστές αεροσκαφών παραδοσιακά ανταγωνίζονται για μεγάλες παραγγελίες. Η China Eastern Airlines ανακοίνωσε τώρα μια παραγγελία για 100 αεροσκάφη A320neo. Η Air China παραγγέλνει 64 αεροσκάφη της σειράς και η θυγατρική της Shenzhen Airlines άλλα 32. Η China Southern Airlines είχε προαναγγείλει την αγορά 96 αεροσκαφών A320neo. Οι κινεζικές παραγγελίες έχουν συνολική αξία άνω των 35,4 δισ. ευρώ. Ωστόσο, οι μεγάλες εκπτώσεις είναι συνηθισμένες κατά την παραγγελία αεροσκαφών. Η ίδια η China Southern Airlines επεσήμανε στην ανακοίνωση ότι η πραγματική τιμή είναι χαμηλότερη. Οι συμφωνίες είναι οι πρώτες μεγάλες παραγγελίες αεροσκαφών από την Κίνα σε περίπου τρία χρόνια. Η Airbus και η Boeing αγωνίζονται εδώ και χρόνια για την κυριαρχία της αεροπορικής αγοράς στην πολυπληθέστερη χώρα του κόσμου. Ωστόσο, οι τύποι αεροσκαφών που έχουν μεγάλη ζήτηση, όπως το Airbus A320neo, πρέπει να παραγγελθούν αρκετά χρόνια νωρίτερα, καθώς τα βιβλία παραγγελιών των κατασκευαστών σε αυτό το τμήμα είναι γεμάτα – και η παραγωγή είναι πλήρως κρατημένη για μεγάλο χρονικό διάστημα. Τα αεροσκάφη που παραγγέλθηκαν για την China Southern πρόκειται να παραδοθούν μεταξύ 2024 και 2027 και η εταιρεία θέλει επίσης να μισθώσει 19 τετοια αεροσκάφη . Η Air China αναμένει τα νέα της αεροσκάφη A320neo το 2023-2027 και η Shenzhen Airlines μεταξύ 2024-2026.  Η China Southern Airlines ήταν ο μεγαλύτερος πελάτης της Boeing στη χώρα, αλλά διαθέτει επίσης πολλά αεροσκάφη Airbus στον στόλο της. Τον Μάιο, ωστόσο, η εταιρεία απέσυρε πάντως περισσότερες από 100 παραγγελίες για αεροσκάφη Boeing 737 Max μεσαίων αποστάσεων από τον βραχυπρόθεσμο σχεδιασμό του στόλου της. Η Airbus και η Boeing είχαν μειώσει σημαντικά την παραγωγή αεροσκαφών τους λόγω της πανδημίας του κορωνοϊού. Επιπλέον, η Boeing έχει λάβει άδεια να παραδώσει ξανά τα αεροσκάφη 737 Max από το φθινόπωρο του 2020, όταν οι ΗΠΑ άρουν την απαγόρευση πτήσεων για τον τύπο αυτό των αεροσκαφών μετά τα αεροπορικά δυστυχήματα. Η Airbus αναμένεται να αυξήσει την κατασκευή A320neo από 50 σε 65 αεροσκάφη το μήνα έως το 2023. naftemporiki.gr ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/finance/1347002/airbnb-apagorevei-gia-panta-ta-parti-sta-spitia-tis-platformas-tis/,Airbnb: Απαγορεύει για πάντα τα πάρτι στα σπίτια της πλατφόρμας της,2022-06-29,11:29:13,Οικονομία & Αγορές,,,"Η απόφαση της Airbnb είναι οριστική. Στα σπίτια που βρίσκονται στην πλατφόρμα της θα απαγορεύονται πάρτι και εκδηλώσεις, καθώς το μέτρο που αρχικά υιοθετήθηκε σε προσωρινή βάση εν μέσω πανδημίας αποδείχθηκε εξαιρετικά δημοφιλές στους ιδιοκτήτες των ακινήτων. Η εταιρεία με ανακοίνωσή της επισημαίνει ότι ο κανόνας από τις 20 Αυγούστου, που υιοθετήθηκε για πρώτη φορά, εξελίχθηκε τελικά σε «κάτι πολύ περισσότερο από ενα μέτρο για την προστασία της δημόσιας υγεία». Μετετράπη σε «θεμελιώδη πολιτική της κοινότητας για τη στήριξη των ιδιοκτητών και των γειτόνων τους». Όπως αναφέρει η εταιρεία ο αριθμός των παραπόνων για πάρτι μειώθηκε κατά 44% από το μέτρο που τέθηκε σε εφαρμογή. Εξαίρεση στην παγκόσμια απαγόρευση θα ισχύσει μόνο για «εξειδικευμένους και παραδοσιακούς χώρους φιλοξενίας» στο μέλλον, όπως διευκρινίστηκε. Η Airbnb αποφάσισε ωστόσο παράλληλα να άρει τον περιορισμό ως προς τον αριθμό των ανθρώπων που μπορούν να μείνουν στο κάθε σπίτι. Εξαιτίας των ανησυχιών για τη διάδοση της Covid-19 είχε θέσει όριο 16 ατόμων. Όπως εξηγεί στην ανακοίνωση «αρκετοί τύποι μεγάλων κατοικιών, από κάστρα στην Ευρώπη έως τεράστιες βίλες στην Καραϊβική, έχουν τη δυνατότητα και την άνεση να στεγάσουν ασφαλώς πάνω από 16 ανθρώπους». naftemporiki.gr ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/business/1341952/sky-express-enato-airbus-a320-gia-ton-neotero-kai-pio-prasino-stolo-tis-choras/,SKY express: Ένατο Airbus A320 για τον νεότερο και πιο «πράσινο» στόλο της χώρας,2022-06-15,17:45:00,Επιχειρήσεις,,,"Ένα ακόμη υπερσύγχρονο και ολοκαίνουριο Airbus A320neo προσέθεσε στο στόλο της η SKY express. Η νέα αυτή προσθήκη εντάσσεται στο συνεχιζόμενο επενδυτικό πλάνο της SKY express. Πρόκειται για το ένατο κατά σειρά Airbus A320 και συγκεκριμένα ενός ακόμη Airbus A320neo, «που έρχεται να συνδράμει τη δυναμικότητα της εταιρείας και τη συνολική προσπάθεια δημιουργίας των κατάλληλων προϋποθέσεων για την ανάδειξη του εθνικού τουριστικού προϊόντος» τονίζει σε ανακοίνωσή της η εταιρεία. Το νεοαφιχθέν αεροσκάφος, με χαμηλή ενεργειακή κατανάλωση και τις πλέον σύγχρονες τεχνικές προδιαγραφές, ενισχύει την αεροπορική της νέας εποχής σε διαθεσιμότητα θέσεων και την αρτιότερη εξυπηρέτηση των ταξιδιωτών. Αποδεικνύει επίσης ότι ο πιο «πράσινος» στόλος της χώρας κι ένας από τους πιο φιλοπεριβαλλοντικούς της Ευρώπης βρίσκεται σε πλήρη ετοιμότητα ενόψει ενός ιδιαίτερα απαιτητικού θερινού προγράμματος που περιλαμβάνει 12 χώρες, 24 πόλεις εξωτερικού και το μεγαλύτερο δίκτυο εσωτερικού. Με απευθείας πτήσεις σε στρατηγικούς προορισμούς, αλλά και ισχυρές συμμαχίες με παγκόσμιους αερομεταφορείς, όπως Air transat, Air France, KLM, Qatar Airways, American Airlines, Middle East Airlines, Cyprus Airways, easy jet και Delta, η SKY express διασφαλίζει και φέτος το καλοκαίρι την εύκολη μετάβαση των ταξιδιωτών σε 34 ξεχωριστούς, ελληνικούς προορισμούς. ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/kosmos/1335299/kina-apagorefse-tin-eisodo-sti-chora-boeing-kai-airbus-pou-anikoun-se-rosikous-aerometaforeis/,Κίνα: Απαγόρευσε την είσοδο στη χώρα Boeing και Airbus που ανήκουν σε ρωσικούς αερομεταφορείς,2022-05-27,21:10:00,Κόσμος,,,"Η Κίνα απαγόρευσε τις πτήσεις στη χώρα για αεροσκάφη Boeing και Airbus ρωσικών αερομεταφορέων που είναι εγγεγραμμένα σε δύο δικαιοδοσίες ταυτόχρονα. Αυτό γράφει η ρωσική εφημερίδα RBC επικαλούμενη δύο πηγές. Το Πεκίνο ζήτησε από τους αερομεταφορείς στοιχεία για τα αεροσκάφη των ρωσικών αερομεταφορέων που να πιστοποιούν ότι επισήμως έχουν διαγραφεί στο εξωτερικό. Το μεγαλύτερο μέρος του στόλου των ρωσικών αεροπορικών εταιρειών αποτελείται από αεροσκάφη που ανήκουν σε δυτικούς εκμισθωτές και έχουν καταχωρηθεί σε ξένες δικαιοδοσίες πριν από τον Μάρτιο. Από τότε που ξεκίνησε ο πόλεμος της Ρωσίας με την Ουκρανία, τα αεροσκάφη έχουν ουσιαστικά αφαιρεθεί από τους ιδιοκτήτες τους και έχουν μεταφερθεί σε ρωσικές καταχωρίσεις, ενώ η συντήρησή τους πραγματοποιείται χωρίς έλεγχο από τους κατασκευαστές και τις δυτικές αεροπορικές αρχές. Ωστόσο, μπορούν να διαγραφούν από την παλιά δικαιοδοσία μόνο με τη συγκατάθεση των εταιρειών χρηματοδοτικής μίσθωσης (leasing). Από τα τέλη Φεβρουαρίου, οι δυτικές χώρες έχουν επιβάλει σειρά κυρώσεων κατά της ρωσικής αεροπορικής βιομηχανίας λόγω της επίθεσης της Ρωσίας στην Ουκρανία. Η ΕΕ απαγόρευσε στα ρωσικά αεροσκάφη να χρησιμοποιούν τον εναέριο χώρο της και σταμάτησε επίσης τις παραδόσεις αεροσκαφών και ανταλλακτικών στη χώρα. Πηγή: Svoboda.org ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/finance/1333726/airbnb-giati-paraiteitai-apo-tin-agora-tis-kinas/,Airbnb: Γιατί παραιτείται από την αγορά της Κίνας,2022-05-24,08:16:00,Οικονομία & Αγορές,,Τι δεν πήγε καλά,"Η Airbnb θα σταματήσει φέτος τις εγχώριες δραστηριότητές της στην Κίνα, καταργώντας όλες τις καταχωρίσεις μέχρι το καλοκαίρι. Η αγορά της Κίνας έχει περιοριστεί σημαντικά από τον αντίκτυπο της πολιτικής μηδενικών κρουσμάτων για τον κορωνοϊό. Ο συνιδρυτής της εταιρείας και επικεγαλής στην Κίνα, Νέιθαν Μπλέχαρτσικ, ανακοίνωσε ότι η Airbnb θα κλείσει τις εγχώριες λίστες ταξιδιών και εμπειριών της μέχρι τα τέλη Ιουλίου εν μέσω «προκλήσεων που σχετίζονται με την πανδημία».  «Η Airbnb China θα ενοποιηθεί και θα επικεντρωθεί στην επιχείρηση του εξερχόμενου τουρισμού», έγραψε σε ανοιχτή επιστολή που δημοσιεύτηκε στον λογαριασμό της εταιρείας WeChat. Οι Κινέζοι τουρίστες θεωρούνται υψηλού προφίλ και ξοδεύουν πολύ περισσότερα χρήματα για διεθνή ταξίδια από ό,τι οι τουρίστες από οποιαδήποτε άλλη χώρα, σύμφωνα με στατιστικά στοιχεία του Παγκόσμιου Οργανισμού Τουρισμού του ΟΗΕ. Πριν από την πανδημία του κορωνοϊού, σύμφωνα με τα στοιχεία του ΠΟΤ, στους τουρίστες της Κίνας οφείλονταν τουριστικά έσοδα ύψους 255 δισ. δολάρια το 2019, σε σύγκριση με 135 δισ. δολάρια που ξόδεψαν οι Αμερικανοί τουρίστες. Ωστόσο, οι αυστηρές πολιτικές του Πεκίνου για τον Covid έχουν περιορίσει δραστικά τον διασυνοριακό τουρισμό, με όποιον εισέρχεται στη χώρα να υποχρεούται να τεθεί σε καραντίνα σε ειδικά ξενοδοχεία για έως και τέσσερις εβδομάδες. Οι κινεζικές αρχές έχουν επίσης δυσκολέψει τη διαδικασία για τους πολίτες να αποκτήσουν ή να ανανεώσουν διαβατήρια και αυτόν τον μήνα ανακοίνωσαν ότι θα «περιορίσουν αυστηρά» τα εξερχόμενα ταξίδια. Από την έναρξη των εργασιών της στην ηπειρωτική Κίνα το 2016, η Airbnb έχει καταγράψει περίπου 25 εκατ. παραμονές στη χώρα. Οι κρατήσεις εντός της χώρας – συμπεριλαμβανομένων ξένων που ταξιδεύουν στην Κίνα – αντιπροσωπεύουν γενικά περίπου το 1% των συνολικών εσόδων της Airbnb, σύμφωνα με άτομο που επικαλούνται οι Financial Times. Η αποχώρηση της Airbnb έρχεται παρά την προσπάθεια για πολλά χρόνια για την ανάπτυξη της επιχείρησής της στη χώρα. Το 2017, μετονομάστηκε στην Κίνα ως «Aibiying», σε μια άτυχη προσπάθεια να ανταγωνιστεί τους εγχώριους παίκτες Tujia και Xiaozhu. Προηγουμένως είχε προσπαθήσει να αποκτήσει τη Xiaozhu, αλλά η συμφωνία δεν επετεύχθη. Η κίνηση σηματοδοτεί άλλη μια περίπτωση μεγάλου ομίλου της Silicon Valley που δεν κατάφερε να πετύχει στην Κίνα, μια αγορά που θεωρείται μεγάλη ευκαιρία ανάπτυξης παρά τις λειτουργικές επιπλοκές και το ανταγωνιστικό τοπίο, σχολιάζουν οι FT. Η Airbnb ήταν δημοφιλής στους Κινέζους τουρίστες για τα ταξίδια τους στο εξωτερικό, αλλά στα ταξίδια τους στο εσωτερικό της χώρας επέλεγαν συχνότερα τοπικούς φορείς. Οι κινεζικές εταιρείες θεωρούνται γενικά πιο αξιόπιστες, σύμφωνα με έκθεση του Πανεπιστημίου του Κουίνσλαντ που δημοσιεύτηκε πέρυσι. Σύμφωνα με την έκθεση- που επικαλείται στοιχεία της αγοράς από το 2020-, η Airbnb διέθετε περίπου 150.000 ακίνητα στην Κίνα, σε σύγκριση με περίπου 1,2 εκατομμύρια από την ανταγωνιστική πλατφόρμα Tujia, που είναι ο ηγέτης της αγοράς. Η έκθεση ανέφερε ότι η Airbnb αντιμετώπισε «αβέβαιη πίστη οικοδεσπότων και επισκεπτών και κρίση εμπιστοσύνης μεταξύ των οικοδεσποτών για το μέλλον της Airbnb Κίνας». Η παρουσία της Airbnb στην Κίνα αποτέλεσε επίσης πηγή διαμάχης. Το 2020, ο τότε επικεφαλής του τμήματος εμπιστοσύνης της εταιρείας, Σον Τζόις, παραιτήθηκε έξι μήνες μετά από την πρόσληψή του στη θέση, σύμφωνα με πληροφορίες λόγω ανησυχιών σχετικά με την ανταλλαγή δεδομένων. Η Airbnb δήλωσε ότι είχε ενημερώσει εκ των προτέρων τους χρήστες σχετικά με ποια δεδομένα κοινοποιούνται στις κινεζικές αρχές. ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/kosmos/1331159/dimiourgia-igeton-me-ypotrofies-apo-to-idryma-obama-kai-to-airbnb/,Δημιουργία… ηγετών με υποτροφίες από το ίδρυμα Ομπάμα και το Airbnb,2022-05-16,21:50:00,Κόσμος,,,"«Ο πρώην πρόεδρος των ΗΠΑ Μπαράκ Ομπάμα και η σύζυγός του Μισέλ ανακοίνωσαν σήμερα την καθιέρωση από το ίδρυμά τους, σε συνεργασία με τον διευθύνοντα σύμβουλο της πλατφόρμας κρατήσεων καταλυμάτων Airbnb, μιας υποτροφίας ύψους 100 εκατομμυρίων δολαρίων για φοιτητές που προορίζονται για δημόσιο λειτούργημα. Αυτή η υποτροφία θα δοθεί αρχικά σε 100 φοιτητές για να τους βοηθήσει να σηκώσουν το οικονομικό βάρος των φοιτητικών τους χρεών και των ταξιδιών τους, ανέφερε σε ανακοίνωσή του το Ίδρυμα Ομπάμα. «Αν θέλουμε αυτή η νέα γενιά ηγετών να είναι σε θέση να κάνει αυτό που χρειάζεται να κάνουν, πρέπει να συναντηθούν. Πρέπει να γνωριστούν. Πρέπει να κατανοούν ο ένας την κοινότητα του άλλου», είπε ο Μπαράκ Ομπάμα σε ένα βίντεο δίπλα στον Μπράιαν Τσέσκι, τον διευθύνοντα σύμβολο της Airbnb που δώρισε 100 εκατομμύρια δολάρια για τη χρηματοδότηση του προγράμματος, με τίτλο «Υποτροφία Voyager». Η διετής υποτροφία, που διατίθεται σε φοιτητές τρίτου και τετάρτου έτους στις ΗΠΑ, θα φτάνει έως και 50.000 δολάρια σε οικονομική βοήθεια συν επιπλέον κεφάλαια για ταξίδια που σχετίζονται με εργασίες κατά τη διάρκεια του καλοκαιριού. Μετά την αποφοίτησή τους, οι φοιτητές θα λαμβάνουν 2.000 δολάρια ετησίως από την Airbnb για να ταξιδεύουν, να «διευρύνουν τους ορίζοντές τους και να δημιουργούν νέες συνδέσεις». «Υπάρχουν ηγέτες παντού. Απλώς πρέπει να τους βρούμε», σημειώνει ο Μπαράκ Ομπάμα. Πηγή; ΑΜΠΕ ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/clickatlife/1330806/i-airbnb-allazei-tin-politiki-akyrosis-logo-koronoiou/,Η Airbnb αλλάζει την πολιτική ακύρωσης λόγω κορονοϊού,2022-05-16,11:52:00,Clickatlife,,,"Από τις 31 Μαΐου, η δημοφιλής πλατφόρμα κρατήσεων δεν θα κάνει δεκτές τις ακυρώσεις λόγω κορονοϊού. Το προηγούμενο διάστημα της πανδημίας και συγκεκριμένα από τον Μάρτιο του 2020, η Airbnb είχε διαμορφώσει αναλόγως την πολιτική ακυρώσεων σε περιπτώσεις λοίμωξης από Covid-19 είτε του οικοδεσπότη, είτε των επισκεπτών. Στο πλαίσιο αυτό, όσοι επισκέπτες ακύρωναν λόγω κορονοϊού αποζημιώνονταν είτε με επιστροφή των χρημάτων τους, είτε με διάφορες επιλογές πίστωσης, ενώ οι οικοδεσπότες που νοσούσαν, μπορούσαν να ακυρώσουν χωρίς χρέωση ή αρνητική επίδραση στο status τους. Με τα νέα δεδομένα, ωστόσο, και με τα στοιχεία που θέλουν τα 2/3 του πληθυσμού εμβολιασμένα με τουλάχιστον μία δόση, η Airbnb δήλωσε πως ενημερώνει πλέον την πολιτική ακυρώσεων, ώστε να μην καλύπτονται οι περιπτώσεις ακύρωσης λόγω Covid-19. Αυτό σημαίνει ότι δεν θα υπάρχουν πλέον αποζημιώσεις από κρατήσεις που γίνονται από τις 31 Μαΐου κι έπειτα. Διαβάστε περισσότερα ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/finance/1325196/airbnb-kathestos-ex%ce%84apostaseos-ergasias-gia-panta/,Airbnb: Καθεστώς εξ΄αποστάσεως εργασίας για πάντα,2022-04-29,09:04:19,Οικονομία & Αγορές,,,"Η Airbnb δήλωσε την Πέμπτη ότι οι υπάλληλοί της θα μπορούν να εργάζονται μόνιμα από οπουδήποτε – συμπεριλαμβανομένου του σπιτιού, του γραφείου τους ή σε διάφορες χώρες στην περίπτωση που ταξιδεύουν. Οι αποζημιώσεις για όσους εργάζονται σε περιοχές με χαμηλότερο κόστος ζωής δεν θα αλλάξουν, διαβεβαίωσε ο διευθύνων σύμβουλος της Airbnb, Μπράιαν Τσέσκι, σε email του προς το προσωπικό, προσθέτοντας ότι η εταιρεία θα φιλοξενεί τακτικές προσωπικές συναντήσεις. Εξηγώντας την απόφαση ο Τσέσκι είπε ότι είναι μέρος ευρύτερων αλλαγών στην εταιρεία για να εξυπηρετήσει την εξ αποστάσεως εργασία. «Ο κόσμος γίνεται πιο ευέλικτος σχετικά με το πού μπορούν να εργαστούν οι άνθρωποι», έγραψε ο Τσέσκι στο email. «Το βλέπουμε αυτό στη δική μας επιχείρηση. Δεν θα είχαμε αναρρώσει τόσο γρήγορα από την πανδημία αν δεν υπήρχαν εκατομμύρια άνθρωποι που εργάζονταν από τα σπίτια της Airbnb», σημείωσε. Συνεπής στις δηλώσεις του, ο Τσέσκι είχε ανακοινώσει τον Ιανουάριο ότι και ο ίδιος θα γινόταν ψηφιακός νομάς για αρκετούς μήνες, μια εναλλακτική εξ αποστάσεως εργασίας που έγινε ολοένα και πιο δημοφιλής μετά την έναρξη της πανδημίας, σύμφωνα με την εταιρεία. Σχεδόν οι μισές διανυκτερεύσεις στην Airbnb μεταξύ Ιουλίου και Δεκεμβρίου ήταν μέρος διαμονών διάρκειας ενός μήνα ή μεγαλύτερου, είπε η εταιρεία, και τον περασμένο χρόνο 175.000 άτομα χρησιμοποίησαν την πλατφόρμα για να κλείσουν διαμονές για τρεις μήνες ή περισσότερο. Σύμφωνα με την Airbnb, στην πλατφόρμα έχουν προστεθεί περισσότερες από 150 ενημερώσεις, συμπεριλαμβανομένων επαληθευμένων συνδέσεων Wi-Fi, για την υποστήριξη των τάσεων της απομακρυσμένης εργασίας. Η εταιρεία είπε επίσης ότι θα συνεργαστεί με κυβερνήσεις και ταξιδιωτικούς προορισμούς για να βοηθήσει τα άτομα που ζουν στο εξωτερικό για μεγάλο χρονικό διάστημα ενώ εργάζονται. naftemporiki.gr ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/kosmos/1319951/i-airbus-antidra-stis-evropaikes-kyroseis-sto-rosiko-titanio/,Η Airbus αντιδρά στις ευρωπαϊκές κυρώσεις στο ρωσικό τιτάνιο,2022-04-13,13:30:54,Κόσμος,,,"Η Airbus προέτρεψε την Ευρώπη την Τρίτη να μην μπλοκάρει τις εισαγωγές τιτανίου από τη Ρωσία, λέγοντας ότι οι κυρώσεις για το στρατηγικό μέταλλο θα βλάψουν την αεροδιαστημική ενώ μόλις που βλάπτουν τη ρωσική οικονομία. Η διεύρυνση των κυρώσεων και στο τιτάνιο, που χρησιμοποιείται σε αεροπλάνα και κινητήρες τζετ, «δεν θα ήταν σκόπιμξ», δήλωσε ο διευθύνων σύμβουλος Γκιγιόμ Φορί σε ετήσια συνέλευση των μετόχων. Η Ευρωπαϊκή Ένωση δήλωσε τη Δευτέρα ότι εξετάζονται περισσότερες κυρώσεις και ο Βρετανός πρωθυπουργός Μπόρις Τζόνσον δήλωσε το Σάββατο ότι οι σύμμαχοι του Κιέβου θα συνεχίσουν να εντείνουν την πίεση στη Μόσχα. Η Ρωσία είναι ο μεγαλύτερος παραγωγός τιτανίου, ενός στρατηγικού μετάλλου που εκτιμάται για τη δύναμή του σε σχέση με το βάρος του. Η ΕΕ έχει μέχρι στιγμής αποφύγει την απαγόρευση ρωσικών προϊόντων εκτός από τον χάλυβα και τον άνθρακα, και το τιτάνιο εξακολουθεί να εξαιρείται από περιορισμούς στο εμπόριο με τη Ρωσία. «Η Airbus εφαρμόζει και θα συνεχίσει να εφαρμόζει πλήρως τις κυρώσεις», δήλωσε εκπρόσωπος της εταιρείας. «Οι κυρώσεις στο ρωσικό τιτάνιο δύσκολα θα βλάψουν τη Ρωσία, επειδή αντιπροσωπεύουν μόνο ένα μικρό μέρος των εσόδων από τις εξαγωγές εκεί. Αλλά θα βλάψουν μαζικά ολόκληρη την αεροδιαστημική βιομηχανία σε όλη την Ευρώπη», πρόσθεσε ο εκπρόσωπος. Η Airbus επιταχύνει την αναζήτηση για μη ρωσικές προμήθειες μακροπρόθεσμα, ενώ οι ανάγκες της καλύπτονται βραχυπρόθεσμα και μεσοπρόθεσμα, είπε ο Φορί. Τον Μάρτιο, η Airbus δήλωσε ότι «προμηθεύεται άμεσα τιτάνιο από τη Ρωσία καθώς και από άλλες χώρες» και έμμεσα αποκτά ρωσικό τιτάνιο μέσω προμηθευτών. Η Airbus είπε ότι βασίζεται στη Ρωσία για τις μισές ανάγκες της σε τιτάνιο, ενώ η κρατική VSMPO-AVISMA παρείχε το ένα τρίτο των αναγκών της Boeing στο πλαίσιο μιας συμφωνίας που ανανεώθηκε τον περασμένο Νοέμβριο. Τον περασμένο μήνα, η Boeing ανακοίνωσε ότι ανέστειλε την αγορά ρωσικού τιτανίου. naftemporiki.gr με πληροφορίες από Reuters ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/finance/economy/1319527/airbnb-i-ellada-proti-stin-evropi-se-zitisi-gia-vrachychronies-misthoseis-katalymaton/,Airbnb: Η Ελλάδα πρώτη στην Ευρώπη σε ζήτηση για βραχυχρόνιες μισθώσεις καταλυμάτων,2022-04-12,13:47:00,Οικονομία & Αγορές                \Οικονομία,,,"Η πανδημία απoδείχθηκε μια τεράστια ευκαιρία για τη βραχυχρόνια μίσθωση (Airbnb) στην Ελλάδα, γεγονός που το εκμεταλλεύτηκε και η εγχώρια αγορά, σημειώνοντας σημαντική ανάπτυξη, όπως έγινε γνωστό στο πλαίσο των εργασιών του 4ου BnB Greece Conference 2022, που λαμβάνει χώρα σε κεντρικό ξενοδοχείο της Αθήνας. Συγκεκριμένα, ο Simon Lehmann από την Ajl Atellier, εταιρεία που ασχολείται με βραχυχρόνιες μισθώσεις, δήλωσε ότι μέσα σε δύο χρόνια (2020 – 2021) της πανδημίας υπερδιπλασιάστηκε ο αριθμός των ανθρώπων οι οποίοι έκαναν κράτηση σε καταλύματα βραχυχρόνιας μίσθωσης. Η Ελλάδα, μάλιστα, ήδη έχει τα πρωτεία στο ρυθμό ζήτησης στα καταλύματα βραχυχρόνιας μίσθωσης για το φετινό καλοκαίρι (Ιούνιο – Σεπτέμβριο). Σύμφωνα με τα στοιχεία της εταιρίας ερευνών Airdna, που καταγράφηκαν τον Μάρτιο του 2022, η Ελλάδα καταγράφει αύξηση της ζήτησης κατά 232% σε σχέση με το 2021. Η Ελλάδα είναι πρώτη στους ρυθμούς ζήτησης, ξεπερνά την Πορτογαλία που είναι δεύτερη με 196% και την Κροατία που είναι τρίτη και σημειώνει αύξηση της ζήτησης κατά 151%. Η Ιταλία, η Αυστρία, Νορβηγία και η Ισπανία ακολουθούν στην τέταρτη, πέμπτη, έκτη και έβδομη θέση, αντίστοιχα. Εστιάζοντας στα αυξημένα ποσοστά ταξιδιωτών οι οποίοι θα κατευθυνθούν σε καταλύματα βραχυχρόνιας μίσθωσης, ο Simon Lehman επεσήμανε πως πρόκειται και για τουρίστες, οι οποίοι για πρώτη φορά θα επιλέξουν αντί για ξενοδοχεία, τα εν λόγω καταλύματα φέτος. Στο ίδιο μήκος κύματος, και η Martha Wilson, από την εταιρία ερευνών Airdna σημείωσε ότι η Ελλάδα κινήθηκε με σημαντικούς ρυθμούς ανάκαμψης όσον αφορά τη ζήτηση από τον Οκτώβριο του 2021 έως τον Φεβρουάριο του 2022, ξεπερνώντας ακόμη και τους ρυθμούς της Ευρώπης, πάντα σε ό,τι αφορά τη ζήτηση. Συγκεκριμένα, η Ελλάδα το συγκεκριμένο διάστημα έτρεξε με 11,7%, ενώ η Ευρώπη κινήθηκε στο 2,6%. Στο μεταξύ, και στην βραχυχρόνια μίσθωση παρατηρείται το φαινόμενο της εποχικότητας του ελληνικού τουρισμού, καθώς τα 2/3 της ζήτησης καταγράφονται στο διάστημα Ιουνίου – Σεπτεμβρίου. Το 2021 η βραχυχρόνια μίσθωση ανέκτησε το 94,4% του συνολικού εισοδήματος των ελληνικών βραχυχρόνιων μισθώσεων, σε σχέση με το 2019, πάντα σύμφωνα με τα στοιχεία της Airdna. Είναι χαρακτηριστικό ότι τα έσοδα της βραχυχρόνιας μίσθωσης στην Ελλάδα το 2019 ήταν 1,4 δισ. ευρώ, το 2020 έπεσαν στα 790 εκατομμύρια και το 2021 πήγαν στα 1,33 δισ. ευρώ. Πηγή: ΑΠΕ-ΜΠΕ ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/finance/1317544/aade-montelo-airbnb-kai-stis-platformes-delivery/,ΑΑΔΕ: Μοντέλο «Airbnb» και στις πλατφόρμες delivery,2022-04-07,08:08:42,Οικονομία & Αγορές,,,"Την εφαρμογή του μοντέλου που έχει υιοθετηθεί για τις πλατφόρμες διαμοιρασμού (Booking, Airbnb, Vrbo) αποφάσισε ο διοικητής της ΑΑΔΕ, Γιώργος Πιτσιλής. Η υιοθέτηση αυτού του μοντέλου συνεργασίας και παροχής στοιχείων από τις πλατφόρμες θεωρείται ότι θα διασφαλίσει τη μέγιστη δυνατή συμμόρφωση και διασφάλιση ίσων όρων ανταγωνισμού. Όπως αναφέρεται στη σχετική ανακοίνωση, τα τελευταία στοιχεία από τους συνεχείς ελέγχους, που έχει στη διάθεσή της η ΑΑΔΕ, σχετικά με τη φοροδιαφυγή των επιχειρήσεων εστίασης κατά την παράδοση παραγγελιών, που γίνονται μέσω πλατφορμών delivery, προβλημάτισαν ιδιαίτερα τον διοικητή της Αρχής, γι αυτό και προσκάλεσε υψηλόβαθμα στελέχη των πλατφορμών E-food, Wolt και Βox, ώστε να τους ενημερώσει για το πώς μπορεί να γίνει πιο στενή η συνεργασία των δύο πλευρών. Σύμφωνα με την ΑΑΔΕ, στη διετία της πανδημίας, 2020 και 2021, πραγματοποιήθηκαν πιλοτικά 34 εκτεταμένοι έλεγχοι, από τους οποίους προέκυψαν συνολικά 846.536 μη εκδόσεις φορολογικών στοιχείων, μέσω πλατφορμών, που αντιστοιχούν σε καθαρή αποκρυβείσα ύλη 5,7 εκ. ευρώ και μη αποδοθέντα ΦΠΑ, 1,3 εκ. ευρώ. Έτσι, συμφωνήθηκε η παροχή στοιχείων από τις πλατφόρμες προς την ΑΑΔΕ σε τριμηνιαία βάση. Τα στοιχεία περιλαμβάνουν το σύνολο των συναλλαγών, που πραγματοποιούν οι συνεργαζόμενες επιχειρήσεις Horeca μέσω των πλατφορμών. Με αυτόν τον τρόπο, θα πραγματοποιούνται συχνότερα και τακτικά – και όχι κατά περίπτωση – διασταυρώσεις μεταξύ των πραγματικών και των δηλωθεισών συναλλαγών, που πραγματοποιούν τα καταστήματα εστίασης μέσω των πλατφορμών, ώστε να διαπιστώνεται αν και πότε κόβουν αποδείξεις. Επίσης, ο κ. Πιτσιλής ζήτησε από τις πλατφόρμες να αναπτύξουν άμεσα πολιτικές ενημέρωσης των επιχειρήσεων, με τις οποίες συνεργάζονται, για την υποχρέωσή τους να εκδίδουν και να συνοδεύουν τις παραγγελίες με τα νόμιμα παραστατικά (αποδείξεις και όχι δελτία παραγγελίας). Σε συνέχεια της συνάντησης αυτής, αναμένεται σύντομα το νέο κανονιστικό πλαίσιο για την τριμηνιαία χορήγηση στοιχείων από τις πλατφόρμες delivery. ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/kosmos/1316759/airbnb-anastoli-drastiriotiton-se-rosia-kai-lefkorosia/,Airbnb: Αναστολή δραστηριοτήτων σε Ρωσία και Λευκορωσία,2022-04-05,10:36:08,Κόσμος,,,"Η Airbnb ανακοίνωσε αργά το βράδυ της Δευτέρας ότι ανέστειλε τις δραστηριότητές της στη Ρωσία και τη Λευκορωσία. Οι πελάτες σε όλο τον κόσμο δεν θα είναι σε θέση να προχωρούν σε νέες κρατήσεις για διαμονή στη Ρωσία ή τη Λευκορωσία, ανέφερε η εταιρεία βραχυπρόθεσμης μίσθωσης ακινήτων σε ανακοίνωση. «Οι πελάτες που βρίσκονται στη Ρωσία ή τη Λευκορωσία δεν θα μπορούν πλέον να κάνουν νέες κρατήσεις στην Airbnb». Η εταιρία ανέφερε ότι οι κρατήσεις από τις 4 Απριλίου και ύστερα είχαν ακυρωθεί. Ο διευθύνων σύμβουλος της Airbnb Μπράιαν Τσέσκι είχα ανακοινώσει την προγραμματισμένη αναστολή δραστηριοτήτων μέσω Twitter στις 4 Μαρτίου. Η εταιρεία είχε ήδη κάνει λόγο για τη δυσκολία να διεκπεραιώσει συναλλαγές που σχετίζονται με συγκεκριμένα χρηματοπιστωτικά ιδρύματα στη Ρωσία και τη Λευκορωσία λόγω των δυτικών κυρώσεων που επιβλήθηκαν μετά την εισβολή της Ρωσίας στην Ουκρανία στις 24 Φεβρουαρίου. Πηγή: ΑΠΕ-ΜΠΕ Όλες οι εξελίξεις λεπτό προς λεπτό από το naftemporiki.gr ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/clickatlife/1308576/4-panemorfa-polyteli-airbnb-stin-ellada-vgalmena-apo-oneiro/,"4 πανέμορφα, πολυτελή Airbnb στην Ελλάδα βγαλμένα από όνειρο",2022-03-14,10:29:00,Clickatlife,,,"Ιθάκη, Χανιά, Σαντορίνη, Τήνος… Αν ο δρόμος σας βγάλει προς τα εκεί φέτος, αναζητήστε τα παρακάτω πανέμορφα Airbnb για διαμονή που δεν θα μπορέσετε να αποχωριστείτε εύκολα. The Detailor, Tinos House, Τήνος Ονειρεύοσασταν διακοπές σε βίλα; H συγκεκριμένη βρίσκεται σε ένα απομονωμένο και ήσυχο αγροτικό περιβάλλον νοτιοδυτικά της Τήνου, 15 λεπτά από το λιμάνι και 30 λεπτά από τη Μύκονο. Εμπνευσμένη από την κυκλαδίτικη αρχιτεκτονική, διαθέτει 4 υπνοδωμάτια με ιδιωτικό μπάνιο με ανεμπόδιστη θέα στο Αιγαίο και υπαίθριο καθιστικό για ατελείωτες ώρες χαλάρωσης. Σαλόνι με τζακούζι, εξωτερικές τραπεζαρίες, σκιασμένες πέργκολες και ξαπλώστρες είναι μερικά μόνο από τα στοιχεία της βίλας που θα σας βοηθήσουν να ανακαλύψετε την εσωτερική σας ηρεμία, να αναζωογονήσετε το σώμα σας και να αγκαλιάσετε τον αυθεντικό κυκλαδικό τρόπο ζωής. Όλο αυτό, βέβαια, θα σας κοστίσει από 400 ευρώ την ημέρα, αναλόγως και την περίοδο, και το σπίτι μπορεί να φιλοξενήσει μέχρι 8 άτομα. Διαβάστε περισσότερα ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/clickatlife/1307085/pos-boreite-na-voithisete-tous-prosfyges-tis-oukranias-meso-airbnb/,Πώς μπορείτε να βοηθήσετε τους πρόσφυγες της Ουκρανίας μέσω Airbnb,2022-03-10,10:08:00,Clickatlife,,,"Η Airbnb.org χρηματοδοτεί τη βραχυπρόθεσμη διαμονή έως και 100.000 ανθρώπων που εγκαταλείπουν την Ουκρανία. Σε περιόδους κρίσης, μπορείτε να βοηθήσετε την κοινότητά σας προσφέροντας έναν χώρο διαμονής σε ανθρώπους που έχουν ανάγκη, στους οποίους ανήκουν και οι πρόσφυγες. Ο χώρος σας μπορεί να αποτελέσει καταφύγιο για μια οικογένεια που έπρεπε να εγκαταλείψει το σπίτι της λόγω πυρκαγιάς, κάποιον πρόσφυγα που ταξιδεύει σε διαφορετικό τόπο επειδή απειλείται η ζωή του ή για έναν εργαζόμενο στην ανθρωπιστική βοήθεια που προσφέρει τις υπηρεσίες του μετά από έναν τυφώνα. Διαβάστε περισσότερα ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/kosmos/1305155/oi-christes-tou-airbnb-noikiazoun-spitia-stin-oukrania/,Οι χρήστες του Airbnb νοικιάζουν σπίτια στην Ουκρανία,2022-03-04,10:40:00,Κόσμος,,,"Η εταιρεία που ελέγχει την πλατφόρμα σύντομης μίσθωσης κατοικιών Airbnb ανακοίνωσε ότι θα προσφέρει δωρεάν 100 χιλιάδες κατοικίες σε πρόσφυγες από την Ουκρανία αλλά και οι χρήστες της πλατφόρμας αποφάσισαν να αναλάβουν από μόνοι τους πρωτοβουλίες στήριξης των κατοίκων της χώρας που βιώνουν την ένατη μέρα της εισβολής από την Ρωσία. Πολλοί χρήστες έχουν αρχίσει να νοικιάζουν κατοικίες που ήταν διαθέσιμες πριν την εισβολή στην Ουκρανία για να ενισχύσουν οικονομικά τους ιδιοκτήτες αυτών των κατοικιών χωρίς φυσικά να υπάρχει περίπτωση να πάνε εκεί. Ένα ζευγάρι νοίκιασε μια κατοικία στο Κίεβο από τις 3-10 Μαρτίου αναφέροντας στο σημείωμα επιβεβαίωσης της ενοικίασης «Γειά σου Μαρία, εγώ και η γυναίκα μου νοικιάσαμε το διαμέρισμα σου για μια εβδομάδα αλλά φυσικά δεν θα έρθουμε εκεί. Τ ο κάναμε απλά για να μπορέσεις να λάβεις κάποια χρήματα». Το ίδιο κάνουν και άλλοι χρήστες του Airbnb οι οποίοι μάλιστα καλούν τους κατόχους της πλατφόρμας να μην κρατούν την προμήθεια που λαμβάνουν από τις ενοικιάσεις που γίνονται αυτό το χρονικό διάστημα στην Ουκρανία ώστε όλο το ποσό να πηγαίνει στους ιδιοκτήτες των κατοικιών. Να σημειωθεί ότι πριν από την εισβολή της Ρωσίας υπήρχαν περίπου 300 κατοικίες που ενοικιάζονταν σε όλη την Ουκρανία μέσω της πλατφόρμας Airbnb. ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/finance/1305070/airbnb-check-out-apo-rosia-kai-lefkorosia/,Airbnb: «Check out» από Ρωσία και Λευκορωσία,2022-03-04,08:04:00,Οικονομία & Αγορές,,,"Η αμερικανική πλατφόρμα ενοικίασης καταλυμάτων Airbnb προστέθηκε στις εταιρείας που αποχωρούν από τη Ρωσία λόγω της εισβολής στην Ουκρανία. «Η Airbnb αναστέλλει όλες τις δραστηριότητές της στη Ρωσία και τη Λευκορωσία», έγραψε στο Twitter ο διευθύνων σύμβουλος Μπράιαν Τσέσκι. Δεν είναι γνωστό πόσες τοποθεσίες έχει η Airbnb στις δύο χώρες. Το 2017, οι Moscow Times εκτιμούσαν ότι υπήρχαν 42.000 ακίνητα Airbnb στη Ρωσία. Τη Δευτέρα, η Airbnb ανακοίνωσε ότι θα προσφέρει δωρεάν προσωρινή στέγαση σε έως και 100.000 πρόσφυγες από την Ουκρανία. Η Airbnb ζήτησε από τους οικοδεσπότες της να «παρέχουν ένα άνετο κρεβάτι και βασικές ανέσεις από λίγες ημέρες έως μερικές εβδομάδες». Η εταιρεία ανακοίνωσε ότι θα συνεργαστεί με μη κερδοσκοπικούς οργανισμούς που βοηθούν τους πρόσφυγες για την καταλληλότητά τους. Θα παρέχει επίσης 1 εκατομμύριο δολάρια για την ασφάλιση αστικής ευθύνης και 1 εκατομμύριο δολάρια για την προστασία ζημιών. naftemporiki.gr Όλες οι εξελίξεις λεπτό προς λεπτό από το naftemporiki.gr ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/business/1303269/airbnb-prosferei-prosorini-stegi-se-100-000-oukranous-prosfyges/,Airbnb: Προσφέρει προσωρινή στέγη σε 100.000 Ουκρανούς πρόσφυγες,2022-02-28,13:49:50,Επιχειρήσεις,,,"Η ηλεκτρονική πλατφόρμα βραχυπρόθεσμων μισθώσεων Airbnb γνωστοποίησε σήμερα ότι ο μη κυβερνητικός βραχίονάς της, η Airbnb.org, θα προσφέρει δωρεάν, προσωρινή στέγαση σε 100.000 πρόσφυγες που εγκατέλειψαν την Ουκρανία. Ο επικεφαλής της Μπράιαν Τσέσκι και ο Τζο Γκέμπια, πρόεδρος της Airbnb.org, έχουν στείλει επιστολές στους ηγέτες της Πολωνίας, της Ρουμανίας, της Γερμανίας και της Ουγγαρίας, χώρες που συνορεύουν με την Ουκρανία, προσφέροντας βοήθεια για τη στέγαση των προσφύγων. Η στέγασή τους θα χρηματοδοτείται από την Airbnb, από δωρητές του Ταμείου για τους Πρόσφυγες της Airbnb.org και από ιδιοκτήτες καταλυμάτων Airbnb.org. Περίπου 422.000 άνθρωποι έχουν εγκαταλείψει την Ουκρανία καταφεύγοντας σε γειτονικές χώρες, σύμφωνα με την Ύπατη Αρμοστεία των Ηνωμένων Εθνών για τους Πρόσφυγες. naftemporiki.gr με πληροφορίες από Reuters Όλες οι εξελίξεις λεπτό προς λεπτό από το naftemporiki.gr ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/clickatlife/1303179/diamoni-se-5-airbnb-me-tin-kalyteri-thea-ston-kosmo/,Διαμονή σε 5 Airbnb με την καλύτερη θέα στον κόσμο,2022-02-28,11:16:00,Clickatlife,,,"Το «παράθυρο με θέα» παίρνει άλλη διάσταση στα παρακάτω Airbnb που μπορεί να βλέπουν από ζούγκλα μέχρι νορβηγικά φιορδ κι από ισλανδικά ηφαιστειακά τοπία μέχρι το Βόρειο Σέλας. Glamping Birdbox με θέα σε φιορδ, Νορβηγία Το συγκεκριμένο Airbnb θα μπορούσε να είναι βγαλμένο από όνειρο, από αυτά που ξυπνάμε και θέλουμε να ξανακοιμηθούμε για να συνεχίσει –αλλά ποτέ δεν συμβαίνει. Εδώ, μπορεί να συμβεί στην πραγματικότητα, σε ένα μοναδικό σημείο για Glamping με θέα την επική οροσειρά της Blegja και του Førdefjord, σε ένα σκηνικό πραγματικής ηρεμίας, με πουλιά να κελαηδούν και ποτάμια να ρέουν. Οι επισκέπτες του μπορούν να εξερευνήσουν την εξοχή, να περπατήσουν μέχρι το φιορδ, να κάνουν μπάνιο, πεζοπορία κι όλα αυτά σε ένα μικρό παλιό αγρόκτημα στην πλαγιά του βουνού, στη δυτική Νορβηγία, 3 ώρες βόρεια του Bergen. Πόσο κοστίζει, όμως, η θέα στο όνειρο; Υπολογίστε από 350 ευρώ ανά διανυκτέρευση. Διαβάστε περισσότερα ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/finance/1298976/airbus-prosdokies-gia-ypsilotera-kerdi-to-2022/,Airbus: Προσδοκίες για υψηλότερα κέρδη το 2022,2022-02-17,13:39:37,Οικονομία & Αγορές,,,"Η Airbus ανακοίνωσε ότι αναμένει υψηλότερα κέρδη και παραδόσεις αεροσκαφών φέτος, αφού εμφάνισε χαμηλότερες πωλήσεις στο δ΄ τρίμηνο, λόγω της παράδοσης λιγότερων εμπορικών αεροπλάνων. Η Airbus πραγματοποίησε κέρδη ρεκόρ για το 2021 και αποκατέστησε το μέρισμά της, καθώς ο ευρωπαϊκός όμιλος σημείωσε μια αισιόδοξη προοπτική σχετικά με τις προσδοκίες για διαρκή ανάκαμψη στον κλάδο των αερομεταφορών. Η εταιρεία με έδρα την Τουλούζη αύξησε επίσης την πρόβλεψή της για τις παραδόσεις για το επόμενο έτος, λέγοντας ότι αναμένει να αποστείλει 720 εμπορικά αεροσκάφη, από τα 611 που παρέδωσε στους πελάτες το 2021. Η ανοδική προοπτική της Airbus ήρθε καθώς η Air France-KLM ανέφερε βελτιωμένα έσοδα και χαμηλότερη από την αναμενόμενη απώλεια για το 2021, με λειτουργικά έσοδα για το τέταρτο τρίμηνο πάνω από τα προ πανδημίας επίπεδα, καθώς οι πτήσεις μεγάλων αποστάσεων επανέρχονται. Η αεροπορική εταιρεία είπε επίσης ότι εξετάζει επιλογές για άντληση κεφαλαίου έως και 4 δισ. ευρώ, συμπεριλαμβανομένης μιας έκδοσης δικαιωμάτων και οιονεί εκδόσεων χρέους μετοχών, που θα βοηθούσαν στην αποπληρωμή της κρατικής βοήθειας. Οι επικεφαλής των άλλων μεγάλων αεροπορικών εταιρειών της Ευρώπης έχουν εκφράσει συγκρατημένη αισιοδοξία ότι η χειρότερη διαταραχή της πανδημίας έχει τελειώσει και αναμένουν να αυξήσουν σημαντικά τα δρομολόγια πτήσεων για τη θερινή περίοδο. Παρά την ισχυρή ανάκαμψη του κατασκευαστή, ο διευθύνων σύμβουλος της Airbus, Γκιγιόμ Φορί , προειδοποίησε ότι «η πανδημία δεν είναι ακόμα πίσω μας». Τα στελέχη της εταιρείας εξακολουθούσαν να βλέπουν εντάσεις σχετικά με την «παροχή υπηρεσιών, τα logistics και την εργασία», είπε ο Φορίσε τηλεφώνημα, αν και επανέλαβε ότι αναμένει η αγορά να ανακάμψει πλήρως μεταξύ 2023 και 2025. Η εταιρεία ανέφερε καθαρά κέρδη ρεκόρ 4,2 δισ. ευρώ, λόγω της αύξησης των πωλήσεων εμπορικών αεροσκαφών και των υψηλότερων κερδών στα αμυντικά της τμήματα και τα τμήματα ελικοπτέρων. Το αποτέλεσμα ενισχύθηκε από μια σειρά προσαρμογών, συμπεριλαμβανομένης της διακοπής του προγράμματος superjumbo του A380 και της αντιστροφής των χρεώσεων Covid-19. Ως αποτέλεσμα, η Airbus είπε ότι θα πρότεινε μέρισμα 1,50 ευρώ ανά μετοχή, την πρώτη της πληρωμή στους μετόχους σε δύο χρόνια. Το τελευταίο ετήσιο μέρισμα 1,65 € ήταν το 2019. Τα προσαρμοσμένα λειτουργικά κέρδη του ομίλου, ένα ποσοστό που παρακολουθούν οι αναλυτές, εκτινάχθηκαν στα 4,86 ​​δισ. ευρώ από 1,7 δισ. ευρώ ένα χρόνο νωρίτερα. Τα έσοδα αυξήθηκαν 4% στα 52,1 δισ. ευρώ, αντανακλώντας κυρίως τον υψηλότερο αριθμό παραδόσεων εμπορικών αεροσκαφών. Η εταιρεία είπε ότι στόχευε προσαρμοσμένα λειτουργικά κέρδη 5,5 δισ. ευρώ και ελεύθερες ταμειακές ροές 3,5 δισ. ευρώ πριν από τις συγχωνεύσεις και τις εξαγορές για φέτος, περίπου ίσο με το 2021. Πηγή: Financial Times ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/finance/1298302/airbnb-pos-o-plithorismos-tha-dimiourgisei-perissoterous-oikodespotes/,Airbnb: Πώς ο πληθωρισμός θα δημιουργήσει περισσότερους οικοδεσπότες,2022-02-16,08:04:00,Οικονομία & Αγορές,,Τα τριμηνιαία αποτελέσματα της εταιρείας,"Ο πληθωρισμός που καλπάζει παγκοσμίως μπορεί να οδηγήσει περισσότερες οικογένειες στην Airbnb, διαθέτοντας τα ακίνητά τους στην πλατφόρμα, σύμφωνα με τον συνιδρυτή και διευθύνοντα σύμβουλο της εταιρείας, Μπράιαν Τσέσκι. Την ίδια ώρα οι επενδυτές έχουν εκφράσει ανησυχίες για την περιορισμένη προσφορά στην πλατφόρμα καθώς η ζήτηση επιστρέφει. Ειδικότερα, η Airbnb ανακοίνωσε την Τρίτη ότι αναμένει ότι οι κρατήσεις θα επανέλθουν στα προ-πανδημίας επίπεδα για πρώτη φορά το τρέχον τρίμηνο, αφού οι ανησυχίες σχετικά με την παραλλαγή Όμικρον «εξαλείφθηκαν γρήγορα». Ωστόσο, η εταιρεία εξακολουθεί να αντιμετωπίζει προκλήσεις όσον αφορά την προσέλκυση περισσότερων οικοδεσποτών για να ενταχθούν ή να επανέλθουν στην πλατφόρμα. Η Airbnb είπε ότι είχε 6 εκατ. ενεργές καταχωρίσεις, σε σύγκριση με 5,6 εκατ. έναν χρόνο πριν. Η σχετικά μικρή αύξηση διατηρήθηκε ακόμη και όταν οι περιορισμοί για την πανδημία μειώθηκαν, μαζί με σημαντικές προσπάθειες της Airbnb να προωθήσει την πλατφόρμα και να βελτιώσει τα εργαλεία φιλοξενίας. «Πιστεύουμε ότι πιθανώς ο μεγαλύτερος τομέας ανάπτυξης θα είναι οι ιδιώτες» για το επόμενο έτος, δήλώσε ο Τσέσκι. «Και ο λόγος είναι επειδή πράγματα όπως ο πληθωρισμός ασκούν μεγαλύτερη πίεση στις οικογένειες σε όλο τον κόσμο και θα χρειαστούν οικονομικές ευκαιρίες για να μπορέσουν να αντεπεξέλθουν σε αυτή τη δύσκολη στιγμή», εξήγησε. Τα σχόλιά του υπογραμμίζουν την πίεση που ασκεί στα νοικοκυριά ο αυξανόμενος πληθωρισμός. Σύμφωνα με τον Τσέσκιε, η λειτουργία «I’m flexible» που εισήγαγε πρόσφατα η εταιρεία – υπογραδεικνύοντας τα διαθέσιμα ακίνητα σε χρήστες που δεν προτιμούσαν συγκεκριμέν χρόνο ή τόπο – είχε χρησιμοποιηθεί για περισσότερες από 800 εκατ. αναζητήσεις για διαμονή από τον Μάιο του 2021, κατευθύνοντας ουσιαστικά τη ζήτηση εκεί που ήταν η προσφορά. «Δεν έχουμε περιορισμό της προσφοράς σε παγκόσμιο επίπεδο», είπε ο Τσέσκι, προσθέτοντας ότι «η πρόκληση είναι απλώς ότι πάρα πολλοί άνθρωποι πηγαίνουν σε πολύ λίγα μέρη ταυτόχρονα». Ο ΄ίδιος ανεφερε επίσης ότι οι επισκέπτες στην πλατφόρμα έκαναν κράτηση για καλοκαιρινά καταλύματα στις αρχές του τρέχοντος έτους, με κρατήσεις για τους μήνες αιχμής ταξιδιού 25% υψηλότερες από ό,τι στο ίδιο σημείο το 2019. Αναφορικά με την αναστάτωση που προκάλεσε στην πλατφόρμα η παραλλαγή Όμικρον, η Airbnb υποστήριξε ότι δεν προκάλεσε σημαντική αναστάτωση σε σύγκριση με τις ακυρώσεις κατά τη διάρκεια της αιχμής της παραλλαγής Δέλτα. Κατά το τελευταίο τρίμηνο του 2021, οι υψηλότερες τιμές ήταν η κινητήρια δύναμη πίσω από τα έσοδα και τα κέρδη, τα οποία ήταν υψηλότερα από το αναμενόμενο – αν και οι κρατήσεις δεν είχαν φτάσει ακόμη στα προ της πανδημίας επίπεδα, σύμφωνα με στοιχεία που δημοσιεύθηκαν την Τρίτη. Την περίοδο Οκτωβρίου-Δεκεμβρίου, ο αριθμός των κρατήσεων για «nights and experiences», που περιλαμβάνει τις πολύ μικρότερες εκδηλώσεις και τις δραστηριότητες ξενάγησης της Airbnb, αυξήθηκε 59% σε σύγκριση με το 2020, αλλά παρέμεινε 3% κάτω από το τρίμηνο του 2019. Η μέση διανυκτέρευση των 153,61 δολαρίων ήταν πάνω από ένα τρίτο υψηλότερη από ό,τι πριν από την πανδημία, ενισχύοντας τη συνολική ακαθάριστη αξία κρατήσεων κατά 91% σε ετήσια βάση και 32% έναντι του 2019. Τα έσοδα αυξήθηκαν 78% από πέρυσι και 38% από το 2019, στα 1,5 δισ. δολάρια. Η Airbnb αναμένει έσοδα μεταξύ 1,41 και 1,48 δισ. δολάρια για το τρέχον τρίμηνο. Τα έσοδα και οι κρατήσεις ήταν σύμφωνες με τις προσδοκίες της Wall Street, σύμφωνα με στοιχεία που παρέχονται από το FactSet. Η αύξηση των εσόδων στην Airbnb, της οποίας η επιχείρηση είχε αποδειχθεί πιο ανθεκτική κατά τους μήνες της πανδημίας από εκείνη των ανταγωνιστών της, υπολείπεται τώρα από αυτή των μεγάλων ξενοδοχειακών ομίλων, καθώς και των ταξιδιωτικών εταιρειών Expedia και Booking.com. Η απότομη μείωση του κόστους στην ανάπτυξη και το μάρκετινγκ προϊόντων και το χαμηλότερο ποσό αποζημιώσεων βάσει μετοχών που προέκυψε από την πρόσφατη δημόσια εγγραφή της, βοήθησαν την Airbnb να επιτύχει καθαρό κέρδος 55 εκατ. δολαρίων για το τρίμηνο, πολύ πάνω από την εκτίμηση των 33 εκατ. δολαρίων. Στα 333 εκατ. δολάρια, τα προσαρμοσμένα κέρδη ebitda ήταν τα ισχυρότερα ποτέ, είπε η εταιρεία. naftemporiki.gr με πληροφορίες από Financial Times ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/finance/1288632/airbnb-pos-epofeleitai-apo-tin-pandimia/,Airbnb: Πώς επωφελείται από την πανδημία,2022-01-22,12:59:00,Οικονομία & Αγορές,,,"Το μετά την πανδημία μέλλον φέρνει ένα ευέλικτο τρόπος ζωής και εργασίας, κάτι που θα ωφελήσει την Airbnb, σύμφωνα με τον συνιδρυτή και διευθύνοντα σύμβουλο της εταιρείας, Μπράιαν Τσέσκι. Ο Τσέσκι, ο οποίος γίνεται «ψηφιακός νομάς» παίρνοντας την απόφαση να διαμένει σε διαφορετικές τοποθεσίες για τους επόμενους μήνες σε μια προσπάθεια να «βελτιώσει την εμπειρία» για τους πελάτες, είπε ότι αναμένει ότι η διαρκής υιοθέτηση της απομακρυσμένης εργασίας θα δημιουργήσει ένα νέο τμήμα εργαζόμενων που ταξιδεύουν. «Μπορούν να κάνουν ό,τι μπορώ να κάνω εγώ – διευθύνω μια αρκετά μεγάλη εταιρεία μέσω φορητού υπολογιστή με WiFi άλλου», είπε ο Τσέσκι μιλώντας στο CNBC. «Αν μπορώ να κάνω τη δουλειά μου από ένα σπίτι στην Ατλάντα, αυτό σημαίνει ότι πολλοί άνθρωποι θα μπορούσαν να ταξιδέψουν σε όλο τον κόσμο και να ζήσουν, όχι απλώς να ταξιδέψουν», πρόσθεσε. Ο Τσέσκι  εξήγησε ότι το σχέδιο της Airbnb να κατακτήσει αυτό το νέο τμήμα είναι να δημιουργήσει εμπειρίες που κάνουν τους πελάτες να νιώθουν σαν να ζουν σε μια κοινότητα αντί να ταξιδεύουν σε έναν προσωρινό προορισμό. Ο Τσέσκι δεν έδωσε λεπτομέρειες σχετικά με το πώς θα καταφέρει η εταιρεία ενοικίασης κατοικιών να το πετύχει αυτό, αλλά είπε ότι οι βελτιώσεις στις υπηρεσίες της θα φτάσουν εγκαίρως για μια αναμενόμενη αύξηση ταξιδιών αυτό το καλοκαίρι. Είπε επίσης ότι αναμένει ότι οι κρατήσεις θα εκτοξευθούν μόλις χαλαρώσουν οι διεθνείς ταξιδιωτικοί περιορισμοί. «Υπάρχει μια τεράστια έκρηξη που πρόκειται να έρθει στην Airbnb», είπε ο Τσέσκι. «Πριν από την πανδημία, η μισή επιχείρησή μας ήταν διασυνοριακή. Καθώς τα σύνορα ανοίγουν ξανά, αυτό θα είναι άλλος ένας ούριος άνεμος για εμάς», συνέχισε. Οι μετοχές της Airbnb είναι αρνητικές για το έτος, έχοντας χάσει σχεδόν 6% μέχρι στιγμής το 2022. Ωστόσο, η μετοχή της έχει αντέξει καλύτερα από άλλες εταιρείες με προσανατολισμό στην ανάπτυξη και τις εταιρείες στο Nasdaq Composite, που έχει υποχωρήσει περίπου 12% από έτος μέχρι σήμερα. naftemporiki.gr ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/finance/1287521/airbus-kai-boeing-apeilountai-ex-anatolon/,Airbus και Boeing απειλούνται εξ ανατολών,2022-01-19,21:06:00,Οικονομία & Αγορές                \Οικονομία,,Το MC-21 αποτελείται κατά40% από συνθετικά υλικά,"Το ρωσικό MC-21 και το κινεζικό C919 φιλοδοξούν να ανταγωνιστούν επί ίσοις όροις τους κορυφαίους κατασκευαστές αεροσκαφών Airbus και Boeing. Και τα δύο αεροπλάνα είναι επιβατηγά στενής ατράκτου και καλούνται να μετρηθούν στην αγορά με καθιερωμένους τύπους αεροσκαφών, όπως το άκρως επιτυχημένο 737 της Boeing και το Α320 της Airbus. Υπάρχουν ειδικοί που θεωρούν το MC-21 τεχνολογικά ανώτερα από το 7367 ή το Α320. Και ίσως να μην έχουν άδικο. Η πρώτη μορφή του Boeing 737 ανάγεται στο 1967 και του Α320 στο 1987. Σε αντίθεση με την Κίνα η Ρωσία έχει εμπειρία δεκαετιών στην αεροναυπηγική. Από το τέλος του Ψυχρού Πολέμου ωστόσο η Ρωσία δεν έχει να επιδείξει στην αγορά επιβατηγά αεροπλάνα αξιώσεων. Παρά το γεγονός ότι όλες οι μονάδες παραγωγής εξακολουθούν να υπάρχουν στη μεγαλύτερη χώρα του κόσμου, το 2020 κατασκευάστηκαν στην Ρωσία μόλις 14 αεροσκάφη, όσα δηλαδή κατασκευάζει η Airbus στα διάφορα εργοστάσιά της μέσα σε λίγες μόνο μέρες. «Στα χαρτιά το MC-21 έχει καλύτερες επιδόσεις από το νεότερης γενιάς Airbus Α320neo», εκτιμά ο Νίκο Μπούχολτς, εδώ και χρόνια αρμόδιος για την αγορά αεροσκαφών για λογαριασμό της γερμανικής Lufthansa και γνώστης των νέων ρωσικών και κινεζικών πρότζεκτ. Τόσο εκείνος, όσο και άλλοι ειδικοί δεν αποκλείουν ότι το ρωσικό αεροσκάφος έχει μεγαλύτερη οικονομική απόδοση από ότι τα δυτικά αεροσκάφη. Ως προς την αξιοπιστία θα πρέπει να περιμένουμε ακόμα μέχρι το καλοκαίρι, όταν τα MC-21 θα αρχίσουν να πετούν για την Rossiya, θυγατρική της Aeroflot. Τα σημεία των καιρών δεν είναι καλά για τα ρωσικά επιβατηγά αεροσκάφη, μιας και εξαρτώνται από πολλά εξαρτήματα κατασκευασμένα στη Δύση, κυρίως όσον αφορά τους κινητήρες και τα συνθετικά υλικά κατασκευής. Ας σημειωθεί ότι το MC-21 αποτελείται κατά 40% από συνθετικά υλικά, ρεκόρ για αυτόν τον τύπο αεροσκαφών. Σύμφωνα με τους ρώσους κατασκευαστές για το MC-21 υπάρχουν ήδη 175 παραγγελίες αποκλειστικά ρωσικών αεροπορικών εταιριών και «μερικές εκατοντάδες προθέσεις αγοράς». Όμοια η κατάσταση και για το κινεζικό C919, το οποίο μεταφέρει όπως και το ρωσικό αεροσκάφος 156 μέχρι 168 επιβάτες. Σχεδόν όλα τα νέα αεροσκάφη προορίζονται για την κινεζική αγορά. Όπως λέει ο γερμανός ειδικός Νίκο Μπούχολτς, «η κινεζική αγορά είναι τόσο μεγάλη που μπορεί να απορροφήσει μεγάλο αριθμό των κινεζικής κατασκευασής επιβατηγών αεροσκαφών ανεξάρτητα από το πόσα Airbus ή Boeing πετούν στην αχανή χώρα». Επιπλέον η Κίνα διαθέτει και ένα συγκριτικό πλεονέκτημα έναντι της Ρωσίας, το οποίο ενδέχεται να αποδειχθεί καθοριστικό για την επιτυχία του C919. Ο Νίκος Μπούχολτς εξηγεί: «Επειδή οι Κινέζοι έχουν μεγαλύτερη εμπειρία στην βιομηχανική παραγωγή αεροσκαφών από τους Ρώσους είναι σε θέση να ανταγωνιστούν κολοσσούς όπως η Boeing και η Airbus. Σε αυτό συνέβαλαν και οι ίδιοι οι δυτικοί κατασκευαστές με την παραγωγή Airbus στην Κίνα. Η ποιότητα των αεροσκαφών ήταν συχνά καλύτερη από εκείνα που κατασκευάζονται στο Αμβούργο». ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/finance/1287232/ginetai-psifiakos-nomas-o-ceo-tis-airbnb/,Γίνεται ψηφιακός νομάς ο CEO της Airbnb;,2022-01-19,12:17:00,Οικονομία & Αγορές,,,"Ο Διευθύνων Σύμβουλος της Airbnb, Μπράιαν Τσέσκι, γνωστοποίησε ότι θα «ζει στην Airbnb» και θα μείνει σε διαφορετικές τοποθεσίες για τους επόμενους μήνες, κάνοντας λόγο για «χρυσή εποχή του ταξιδιού». «Από σήμερα ζω στην Airbnb. Θα μένω σε διαφορετική πόλη ή πόλη κάθε δύο εβδομάδες», σημείωσε, προσθέτοντας ότι αυτή την εβδομάδα θα είναι στην Ατλάντα. «Θα επιστρέφω συχνά στο Σαν Φρανσίσκο, αλλά προς το παρόν το σπίτι μου θα είναι κάπου στην Airbnb», είπε. Ο Τσέσκι, ο οποίος ανακοίνωσε τα σχέδιά του σε ανάρτησή του στο Twitter την Τρίτη, μιλάει συχνά για την πανδημία και τον τρόπο με τον οποίο αλλάζει τη φύση των ταξιδιών καθώς οι εργαζόμενοι αποκτούν μεγαλύτερη ευελιξία να εργάζονται από οπουδήποτε βρίσκονται. Ενδεικτικό είναι μάλιστα το γεγονός ότι κατά το τρίτο τρίμηνο του έτους στην πλατφόρμα αυξήθηκαν οι μακροχρόνιες διαμονές, ή οι διαμονές διαρκούν περισσότερο από έναν μήνα, αντιστοιχώντας στο 20% των διανυκτερεύσεων, με αποτέλεσμα να έχουν εξελιχθεί στην ταχύτερα αναπτυσσόμενη κατηγορία της εταιρείας. «Από τον Ιούλιο έως τον Σεπτέμβριο, 1 στις 5 διανυκτερεύσεις που κρατήθηκαν μέσω Airbnb αφορούσαν διαμονές ενός μήνα ή μεγαλύτερης διάρκειας και σχεδόν οι μισές διανυκτερεύσεις αφορούσαν διαμονές μιας εβδομάδας ή περισσότερο», έγραψε ο Τσέσκι, προσθέτοντας πως τον περασμένο χρόνο, 100.000 επισκέπτες της Airbnb έκαναν κράτηση για διαμονή 3 μηνών και άνω. Τον Νοέμβριο, η Airbnb ανακοίνωσε νέα εργαλεία για την προσαρμογή του τρόπου ζωής «με την εργασία από οπουδήποτε», συμπεριλαμβανομένης της επιλογής αναζήτησης καταχωρίσεων έως και ένα χρόνο νωρίτερα και επαληθευμένων ταχυτήτων Διαδικτύου. «Αυτή η τάση μοιάζει με μια αποκέντρωση της ζωής και αλλάζει την ταυτότητα του ταξιδιού», έγραψε ο Τσέσκι στο Twitter, εξηγώντας πως εκτιμάει ότι για το 2022 η μεγαλύτερη τάση στα ταξίδια θα είναι οι άνθρωποι να απλώνονται σε χιλιάδες πόλεις, και να μένουν για εβδομάδες, μήνες ή ακόμα και ολόκληρες εποχές. «Περισσότεροι άνθρωποι θα αρχίσουν να ζουν στο εξωτερικό, άλλοι θα ταξιδεύουν για ολόκληρο το καλοκαίρι και κάποιοι θα εγκαταλείψουν ακόμη και τις μισθωμένες τους κατοικίες και θα γίνουν ψηφιακοί νομάδες», υποστήριξε, τονίζοντας ότι οι πόλεις και οι χώρες καλούνται να ανταγωνιστούν για να προσελκύσουν αυτούς τους τηλεργαζόμενους, γεγονός που θα οδηγήσει σε ανακατανομή του τόπου που ταξιδεύουν και ζουν οι άνθρωποι. «Γι’ αυτό λοιπόν ζω στην Airbnb. Θα είναι διασκεδαστικό, αλλά το πιο σημαντικό θα μας βοηθήσει να βελτιώσουμε την εμπειρία για τους ανθρώπους που μπορούν πλέον να ζήσουν οπουδήποτε», πρόσθεσε. naftemporiki.gr ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/finance/18357/airbus-afxisi-paradoseon-kai-parangelion-alla-makria-apo-ta-pro-pandimias-epipeda/,"Airbus: Αύξηση παραδόσεων και παραγγελιών, αλλά μακριά από τα προ πανδημίας επίπεδα",2022-01-10,20:05:00,Οικονομία & Αγορές,,,"Η Airbus παρέδωσε 611 αεροσκάφη και εξασφάλισε 507 παραγγελίες το 2021. Οι παραδόσεις της ήταν 8% περισσότερες από το προηγούμενο έτος που χαρακτηρίστηκε από το πανδημικό σοκ στον τομέα των αερομεταφορών, αλλά παραμένει σχεδόν ένα τρίτο κάτω από το προ κρίσης επίπεδο, ανακοίνωσε τη Δευτέρα η ευρωπαϊκή εταιρεία κατασκευής αεροσκαφών. Η εταιρεία κατέγραψε επίσης 507 καθαρές παραγγελίες (771 χωρίς να υπολογίζονται οι ακυρώσεις και οι τροποποιήσεις παραγγελιών) το 2021, έναντι 208 το 2020 και 768 το 2019. Ο όγκος των παραδόσεων που πραγματοποιήθηκαν υπερβαίνει ελαφρώς τον στόχο, που επαναξιολογήθηκε προς τα πάνω κατά τη διάρκεια του έτους, που είχε οριστεί από τον κατασκευαστή του αεροσκάφους, των 600 αεροσκαφών που θα παραδοθούν παρά τις δυσκολίες ορισμένων προμηθευτών να υποστηρίξουν την ανάκαμψη μετά από καθυστερήσει και μήνες υποδραστηριότητας. Η συντριπτική πλειονότητα των αεροσκαφών που παραδίδονται είναι της οικογένεια A220 και A320, πιο κατάλληλα για τη σταδιακή επανέναρξη της εναέριας κυκλοφορίας. Αυτό αφορά πρωτίστως τις εσωτερικές και ηπειρωτικές πτήσεις, για τις οποίες προορίζονται αεροσκάφη μονού διαδρόμου όπως το A320 και το ανταγωνιστικό Boeing 737. Σε αυτό το τμήμα, η Airbus αναμένει επιστροφή στα προ κρίσης επίπεδα το 2023 και το 2025 για τα διεθνή δρομολόγια μεγάλων αποστάσεων, που παραδοσιακά εξυπηρετούνται από μεγάλους αερομεταφορείς. Μάλιστα, από τα 611 αεροσκάφη που παραδόθηκαν, μόνο το 13% αφορά μεγάλα αεροσκάφη (Α330, Α350 και τα τελευταία Α380). «Αν και εξακολουθούν να υπάρχουν αβεβαιότητες, βρισκόμαστε σε καλό δρόμο να αυξήσουμε την παραγωγή μας κατά το έτος 2022 για να ανταποκριθούμε στις απαιτήσεις των πελατών μας», δήλωσε ο εκτελεστικός πρόεδρος της Airbus, Γκιγιόμ Φορί. naftemporiki.gr με πληροφορίες από AFP, Le Figaro ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/finance/1283943/airbus-afxisi-paradoseon-kai-parangelion-alla-makria-apo-ta-pro-pandimias-epipeda-2/,"Airbus: Αύξηση παραδόσεων και παραγγελιών, αλλά μακριά από τα προ πανδημίας επίπεδα",2022-01-10,20:05:00,Οικονομία & Αγορές,,,"Η Airbus παρέδωσε 611 αεροσκάφη και εξασφάλισε 507 παραγγελίες το 2021. Οι παραδόσεις της ήταν 8% περισσότερες από το προηγούμενο έτος που χαρακτηρίστηκε από το πανδημικό σοκ στον τομέα των αερομεταφορών, αλλά παραμένει σχεδόν ένα τρίτο κάτω από το προ κρίσης επίπεδο, ανακοίνωσε τη Δευτέρα η ευρωπαϊκή εταιρεία κατασκευής αεροσκαφών. Η εταιρεία κατέγραψε επίσης 507 καθαρές παραγγελίες (771 χωρίς να υπολογίζονται οι ακυρώσεις και οι τροποποιήσεις παραγγελιών) το 2021, έναντι 208 το 2020 και 768 το 2019. Ο όγκος των παραδόσεων που πραγματοποιήθηκαν υπερβαίνει ελαφρώς τον στόχο, που επαναξιολογήθηκε προς τα πάνω κατά τη διάρκεια του έτους, που είχε οριστεί από τον κατασκευαστή του αεροσκάφους, των 600 αεροσκαφών που θα παραδοθούν παρά τις δυσκολίες ορισμένων προμηθευτών να υποστηρίξουν την ανάκαμψη μετά από καθυστερήσει και μήνες υποδραστηριότητας. Η συντριπτική πλειονότητα των αεροσκαφών που παραδίδονται είναι της οικογένεια A220 και A320, πιο κατάλληλα για τη σταδιακή επανέναρξη της εναέριας κυκλοφορίας. Αυτό αφορά πρωτίστως τις εσωτερικές και ηπειρωτικές πτήσεις, για τις οποίες προορίζονται αεροσκάφη μονού διαδρόμου όπως το A320 και το ανταγωνιστικό Boeing 737. Σε αυτό το τμήμα, η Airbus αναμένει επιστροφή στα προ κρίσης επίπεδα το 2023 και το 2025 για τα διεθνή δρομολόγια μεγάλων αποστάσεων, που παραδοσιακά εξυπηρετούνται από μεγάλους αερομεταφορείς. Μάλιστα, από τα 611 αεροσκάφη που παραδόθηκαν, μόνο το 13% αφορά μεγάλα αεροσκάφη (Α330, Α350 και τα τελευταία Α380). «Αν και εξακολουθούν να υπάρχουν αβεβαιότητες, βρισκόμαστε σε καλό δρόμο να αυξήσουμε την παραγωγή μας κατά το έτος 2022 για να ανταποκριθούμε στις απαιτήσεις των πελατών μας», δήλωσε ο εκτελεστικός πρόεδρος της Airbus, Γκιγιόμ Φορί. naftemporiki.gr με πληροφορίες από AFP, Le Figaro ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/finance/1263943/gallia-ekato-a320neo-tha-agorasei-apo-tin-airbus-o-omilos-air-france-klm/,Γαλλία: Εκατό A320neo θα αγοράσει από την Airbus ο όμιλος Air France-KLM,2021-12-16,23:11:00,Οικονομία & Αγορές                \Οικονομία,,,"Ο όμιλος Air France-KLM ανακοίνωσε σήμερα ότι θα αγοράσει από την εταιρεία Airbus 100 A320neo για να ενισχύσει τους στόλους της KLM και της Transavia, γεγονός που συνιστά σημαντικό πλήγμα για την Boeing, η οποία εξόπλιζε μέχρι σήμερα τις εταιρείες αυτές με αεροσκάφη αυτού του τύπου. Ο όμιλος διατηρεί το δικαίωμα να αποκτήσει άλλα 60 τέτοια αεροσκάφη καθώς και τέσσερα A350F Cargo μεγάλων αποστάσεων. Ο υπουργός Μεταφορών της Γαλλίας Ζαν-Μπατίστ Τζεμπαρί χαιρέτισε την παραγγελία αυτή, σχολιάζοντας ότι είναι η μεγαλύτερη στην ιστορία του γαλλοολλανδικού ομίλου. Για την Air France-KLM, η απόφαση αυτής της αγοράς, που θεωρητικά ξεπερνά τα 10 δισεκατομμύρια δολάρια σε τιμές καταλόγου –οι οποίες δεν εφαρμόζονται ποτέ– αντικατοπτρίζει «τη φιλοδοξία του ομίλου να βελτιώσει την οικονομική και περιβαλλοντική επίδοσή του χρησιμοποιώντας αεροσκάφη της τελευταίας γενιάς». Μέχρι τώρα, η Air France χρησιμοποιούσε μόνο αεροσκάφη Α320 και Α220 ενώ η ολλανδική KLM και τη Transavia, η θυγατρική «χαμηλού κόστους» του ομίλου χρησιμοποιούσε Boeing 737NG, δηλαδή της προηγούμενης γενιάς των 737 ΜΑΧ. Οι παραδόσεις των πρώτων αεροσκαφών αναμένεται να γίνουν κατά το δεύτερο τρίμηνο του 2023. Τα αεροσκάφη θα χρησιμοποιηθούν για πτήσεις μέσων αποστάσεων στην Ευρώπη, κυρίως από τα αεροδρόμια Σίπχολ του Άμστερνταμ και Ορλί του Παρισιού. Πηγή: ΑΜΠΕ ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/finance/1263939/a380-telos-epochis-gia-tin-iptameni-falaina-tis-airbus/,A380: «Τέλος εποχής» για την ιπτάμενη «φάλαινα» της Airbus,2021-12-16,21:35:00,Οικονομία & Αγορές,,,"Οι πιλότοι, απογειώθηκαν από το  αεροδρόμιο Hamburg-Finkenwerder ακολουθώντας μια πολύ συγκεκριμένη διαδρομή, σχηματίζοντας μια καρδιά. Επρόκειτο για την τελευταία δοκιμαστική πτήση, του τελευταίου  A380 που η Airbus παρέδωσε στην Emirates, πρίν κλεισει οριστικά την  γραμμή παραγωγής του μοντέλου. Ήδη πριν από τρία χρόνια η εταιρεία  ανακοίνωσε ότι διακόπτει την παραγωγή του μοντέλου στο οποίο δόθηκε το προσωνύμιο Beluga λόγω ομοιότητας στο σχήμα του αεροσκάφους με φάλαινα. «Είναι μια οδυνηρή απόφαση», είχε πει τον Φεβρουάριο του 2019 ο CEO της Airbus Τομ Έντερς. Το ενδιαφέρον των αεροπορικών εταιρειών είχε μετατοπιστεί πλέον σε ελαφρύτερα, πιο οικονομικά στην κατανάλωση καυσίμου σκάφη και η πανδημία επιτάχυνε ακόμη περισσότερο την κατάρρευση των μεγάλων αεροσκαφών. Το Α380 είναι το μεγαλύτερο επιβατικό αεροσκάφος στην ιστορία. Στην κανονική του έκδοση μεταφέρει 545 επιβαίνοντες, αλλά  με την κατάλληλη εσωτερική διαρύθμιση μπορεί να μεταφέρει έως 853 επιβάτες.Διαθέτει τέσσερις κινητήρες, το άνοιγμα των φτερών του είναι 80 μέτρα και μπορεί να απογειωθεί με φορτίο βάρους 560 τόνων. Η πρώτη του παράδοση έγινε το 2007 στην Singapore Airlines και από τότε περίπου 250 έχουν βγει από την γραμμή παραγωγής στην Τουλούζη. Με το τελευταίο που της παρεδόθη την Πέμπτη η Emirates διαθέτει πλέον συνολικά 118 Airbus A380 στο στόλο της. Δυτικοί αερομεταφορείς, όπως η Lufthansa και η Air France που επίσης διαθέτουν κάποια Α380, έχουν αποφασίσει να τα αποσύρουν από την κυκλοφορία. Η συναρμολόγηση ενός A380 είναι ένα τεράστιο έργο, με 1.500 εταιρείες να συμμετέχουν στην κατασκευή όλων των επιμέρους εξαρτημάτων, από τα μπουλόνια, έως τους κινητήρες. Για την κατασκευή αυτού του τελευταίου superjumbo χρειάστηκαν τέσσερα εκατομμύρια μεμονωμένα εξαρτήματα από 30 διαφορετικές χώρες. ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/clickatlife/1260939/anakalyptoume-panemorfa-airbnb-se-christougenniatikous-proorismous/,Ανακαλύπτουμε πανέμορφα Airbnb σε χριστουγεννιάτικους προορισμούς,2021-12-10,08:51:00,Clickatlife,,,"Πόσο μαγικά είναι τα Χριστούγεννα σε προορισμούς όπως η Πράγα, η Βιέννη, το Ροβανιέμι ή το Λονδίνο το καθένα για τους δικούς του λόγους; Αψηφούμε για λίγο την πανδημία και ανακαλύπτουμε υπέροχα Airbnb στους παραπάνω προορισμούς για φέτος ή για όταν θα νιώσουμε ασφαλείς. Στο παγωμένο Ροβανιέμι Σύμφωνα με τους Φινλανδούς, ο Άγιος Βασίλης ζει σε αυτό το απομακρυσμένο χωριό στον Αρκτικό Κύκλο και μπορεί κάποιος να τον… συναντήσει, να δει ταράνδους, να κάνει έλκηθρο και φυσικά να απολαύσει το χιονισμένο λευκό τοπίο. Μπόνους, το Βόρειο Σέλας, αν καταφέρετε και το πετύχετε στον ουρανό να προσθέτει κάτι μαγικό στην ατμόσφαιρα. Έπειτα από όλες αυτές τις εμπειρίες, χρειάζεται και λίγη ξεκούραση στο πανέμορφο Arctic Studio με ιδιωτική σάουνα, το οποίο διαθέτει σύγχρονες εγκαταστάσεις με αρκτικό twist και υπόσχεται την τέλεια διαμονή στο χωριό του Άη Βασίλη με 158 ευρώ/διανυκτέρευση. Διαβάστε περισσότερα ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/clickatlife/1256121/to-spiti-tou-home-alone-einai-diathesimo-sto-airbnb-photos/,Το σπίτι του «Home Alone» είναι διαθέσιμο στο Airbnb (photos),2021-12-02,16:09:00,Clickatlife,,Τα έσοδα θα διατεθούν για φιλανθρωπικό σκοπό.,"Το αυθεντικό σπίτι όπου έγιναν τα γυρίσματα της ταινίας Home Alone (Μόνος στο σπίτι) είναι διαθέσιμο στο Airbnb. Σε συνέχεια της κυκλοφορίας του νέου Home Sweet Home Alone, το σπίτι στο Σικάγο ανοίγει τις πόρτες του στους θαυμαστές του για μια μέρα, στις 12 Δεκεμβρίου. Διαβάστε περισσότερα ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/business/1242394/i-airbus-eiserchetai-dynamika-ston-tomea-ton-aeroskafon-metaforas-eborevmaton/,Η Airbus εισέρχεται δυναμικά στον τομέα των αεροσκαφών μεταφοράς εμπορευμάτων,2021-11-16,16:12:00,Επιχειρήσεις,,,"Συμφωνία για την πώληση επτά ,σύγχρονων αεροσκαφών μεταφοράς εμπορευμάτων A350F στην Air Lease Corp, υπέγραψε σήμερα η Airbus, όπως ανακοινώθηκε στην Αεροπορική Έκθεση του Ντουμπάι. Η παράδοση των αεροσκαφών θα ξεκινήσει το 2026 και η συμφωνία ήταν μέρος μιας μεγαλύτερης παραγγελίας για 111 αεροσκάφη από ολόκληρη τη γκάμα προϊόντων της Airbus, συμπεριλαμβανομένων 100 αεροσκαφών στενής ατράκτου και τεσσάρων αεροσκαφών A330neo ευρείας ατράκτου. Η εταιρεία μίσθωσης  αεροσκαφών Air Lease Corp ήταν πάντα η πρώτη που αγόραζε τα νέα μοντέλα Airbus στο παρελθόν. «Απαντάμε στο αίτημα του ανταγωνισμού στην αγορά», δήλωσε ο Κρίστιαν Σίρερ, Εμπορικός Διευθυντής της Airbus, σε συνέντευξη Τύπου. «Η συμφωνία δεν έχει να κάνει τόσο με το να μπούμε στην αγορά ή να κλέψουμε το βούτυρο κάποιου από το ψωμί του. Αλλά για να ανταποκριθούμε στο κάλεσμα της αγοράς, όχι μόνο από έναν ή δύο, αλλά από πολλούς ενδιαφερόμενους», πρόσθεσε. Η άφιξη του νέου A350F, όπως ονομάζεται το αεροσκάφος της Airbus, έρχεται την ώρα που η Boeing ετοιμάζει την επόμενη κίνησή της στην αγορά των μεταγωγικών αεροσκαφών. Η  αμερικανική κατασκευάστρια εταιρεία κυριαρχεί εδώ και καιρό σε αυτό τον τομέα με τις εκδόσεις του αεροσκάφους 767 για μεταφορά εμπορευμάτων , το οποίο χρησιμοποιείται από την Amazon και του αεροσκάφους 777 ευρείας ατράκτου. Η αποστολή ιατρικών προμηθειών και εξοπλισμού ατομικής προστασίας έδωσε έκρηξη στις αεροπορικές μεταφορές  φορτίων στην αρχή της πανδημίας και από την άνοδο στο ηλεκτρονικό εμπόριο που προκλήθηκε από το lockdown. Πρόσφατα, οι κατασκευαστές σε όλο τον κόσμο στράφηκαν όλο και περισσότερο στις αεροπορικές μεταφορές για να αποφύγουν τη συμφόρηση στα λιμάνια. Δύο από τις μεγαλύτερες εταιρείες μεταφοράς εμπορευματοκιβωτίων στον κόσμο, η  AP Moeller-Maersk A/S και η CMA CGM SA, παρήγγειλαν εφέτος νέα αεροσκάφη μεταφοράς εμπορευμάτων Boeing 777. Oι αεροπορικές εταιρείες, επίσης, στρέφονται όλο και περισσότερο στη μεταφορά εμπορευμάτων ως διέξοδο, κατά τη διάρκεια της πανδημίας. Πολλές εταιρείες έχουν επίσης αλλάξει τα επιβατικά τους αεροπλάνα και τα δρομολόγια πτήσεων για να μεταφέρουν περισσότερο αεροπορικά φορτία για να αντισταθμίσουν τη χαμηλότερη επιβατική κίνηση. Κάποιες εταιρείες εκτιμούν μάλιστα ότι θα επιμείνουν στην μεταφορά εμπορευμάτων, ακόμα κι αν ο αριθμός των επιβατών επανέλθει στα προ πανδημίας επίπεδα. Σχεδόν τα τρία τέταρτα των αεροπορικών εταιρειών που επικεντρώνονται στην επιβατική κίνηση αναμένουν ότι ο όγκος μεταφοράς εμπορευμάτων θα συνεχίσει να αυξάνεται το επόμενο έτος, σύμφωνα με πρόσφατη έρευνα της Διεθνούς Ένωσης Αερομεταφορών. Σύμφωνα με την Ένωση, ο παγκόσμιος όγκος αεροπορικής μεταφοράς εμπορευμάτων αυξήθηκε κατά 9,1% τον Σεπτέμβριο σε σύγκριση με τον ίδιο μήνα του 2019. ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/finance/1242163/jazeera-airways-konta-se-mia-parangelia-30-aeroskafon-airbus-a320neo/,Jazeera Airways: Κοντά σε μία παραγγελία 30 αεροσκαφών Airbus A320neo,2021-11-16,09:19:00,Οικονομία & Αγορές,,,"Κοντά σε μία παραγγελία 30 αεροσκαφών Airbus A320neo, όπως δήλωσαν σήμερα στο Reuters πηγές που έχουν λάβει γνώση του θέματος, βρίσκεται η αεροπορική εταιρία του Κουβέιτ Jazeera Airways Ο πρόεδρος της αεροπορικής εταιρίας Μαρουάν Μποντάι είχε δηλώσει στο Reuters μέσα στο Νοέμβριο ότι η εταιρία του, που δραστηριοποιείται στον τομέα των αεροπορικών εταιριών χαμηλού κόστους, βρίσκεται σε συνομιλίες με την Airbus και την Boeing για την αγορά 30 αεροσκαφών Airbus A320neo ή Boeing 737 MAX, σε μία συμφωνία οικονομικής αξίας μεγαλύτερης των 2 δισεκατομμυρίων δολαρίων. ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/techscience/1241802/o-zefyros-tis-airbus-pareiche-evryzoniko-internet-apo-aeros/,O «Ζέφυρος» της Airbus παρείχε ευρυζωνικό Internet από αέρος,2021-11-16,08:00:00,Τεχνολογία & Επιστήμη,,,"Πολλές εταιρείες προσπαθούν να προσφέρουν υψηλής ταχύτητας και ποιότητας πρόσβαση στο Διαδίκτυο σε περιοχές της Γης που για διαφόρους λόγους δεν διαθέτουν τηλεπικοινωνιακές υποδομές. Άλλες εταιρείες (Amazon, Space X, One Web) αναπτύσσουν στόλους που αποτέλουνται από χιλιάδες δορυφόρους και άλλες (Google, Facebook) επενδύουν στη δημιουργία αυτόνομων ιπτάμενων μέσων (αεροσκαφών, μπαλονιών κ.α) που θα κινούνται για πολλούς μήνες στους ουρανούς του πλανήτη λειτουργώντας ως τηλεπικοινωνιακοί κόμβοι παροχής ιντερνετικών υπηρεσιών. Η Airbus αποφάσισε να κάνει την δική της προσπάθεια κατασκευάζοντας ένα μη επανδρωμένο αεροσκάφος που κινείται με ηλιακή ενέργεια. Πρόσφατα ο αεροναπαυγικός γίγαντας ανακοίνωσε ότι το Zephyr πραγματοποίησε μια πτήση στην οποία βρισκόταν στον αέρα χωρίς να προσγειωθεί για 18 μέρες και πετούσε σε ύψη που βρίσκονται εντός της στρατόσφαιρας. Ο χρόνος παραμονής στον αέρα αλλά και το ύψος που πετούσε την αυτόνομο ηλιακό σκάφος αποτελούν ρεκόρ για αυτή την κατηγορία των αεροσκαφών. Η Airbus ανακοίνωσε ότι το Zephyr πραγματοποίησε μια νέα δοκιμαστική πτήση πάνω από την Αριζόνα στη διάρκεια της οποίας το σκάφος κατάφερε να παρέχει ευρυζωνική σύνδεση με το Διαδίκτυο στις περιοχές όπου βρισκόταν. Η συγκεκριμένη δοκιμή έγινε με την συνεργασία της μεγάλης ιαπωνικής εταιρείας τηλεπικοινωνιών NTT DOCOMO. Τα στελέχη της Airbus μετά την επιτυχή δοκιμαστική λειτουργία της παροχής ασύρματου Internet από το Zephyr υποστηρίζουν πώς όταν το αεροσκάφος αρχίζει να λειτουργεί πλήρως θα παρέχει ιντερνετικές υπηρεσίες 5G με δυνατότητα παροχής και υπηρεσιών 6G στις πιο απομονώμενες γεωγραφικά και τηλεπικοινωνιακά περιοχές του πλανήτη. Τα στελέχη του προγράμματος του Zephyr υποστηρίζουν ότι οι δοκιμαστικές πτήσεις που έγιναν δείχνουν πώς είναι σε θέση αυτή την στιγμή να πραγματοποιήσει πτήσεις διάρκειας τριών μηνών και σύντομα θα μπορεί να παραμένει συνεχώς στον αέρα για έξι μήνες. Μπορεί η Airbus να προτάσσει τα ιντερνετικά οφέλη που θα παρέχει το Zephyr όμως όπως είναι ευνόητο θα μπορούν να προσαρμόζονται σε αυτό διαφόρων ειδών συστήματα και εξοπλισμός είτε για επιστημονικές αποστολές είτε για στρατιωτικές. ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/finance/1240676/airbus-to-proto-megalo-deal-meta-tin-pandimia/,Airbus: Το πρώτο μεγάλο deal μετά την πανδημία,2021-11-15,07:12:34,Οικονομία & Αγορές,,,"Παραγγελία για 255 νέα αεροσκάφη A321 εξασφάλισε η Airbus από την αμερικανική εταιρεία private equity Indigo Partners. Πρόκειται για την πρώτη μεγάλη συμφωνία που κλείνει ο ευρωπαϊκός αεροναυπηγικός κολοσσός μετά την πανδημία. Η Indigo, που ιδρύθηκε και διοικείται από τον επενδυτή Μπιλ Φράνκε, ελέγχει μετοχικά μερίδια σε διάφορες αεροπορικές εταιρείες μεταξύ των οποίων η Frontier στις ΗΠΑ, η Wizz Air στην Ουγγαρία, η μεξικανική Volaris και η Jetsmart στην Κίνα και την Αργεντινή. Μιλώντας στο CNBC κατά τη διάρκεια της αεροπορικής έκθεσης στο Ντουμπάι ο διευθύνων σύμβουλος της Airbus, Γκιγιόμ Φορί, είπε ότι το deal των A321 «είναι ένα πολύ θετικό σήμα ότι αρχίζουμε να μπαίνουμε και πάλι στον σωστό δρόμο». Η αξία της συμφωνίας δεν ανακοινώθηκε επισήμως, ωστόσο εκτιμάται ότι είναι αρκετά δισεκατομμύρια δολάρια, αναφέρει το CNBC. «Είναι μία παραγγελία που μας πηγαίνει στο δεύτερο μισό της δεκαετίας- αυτό είναι πολύ σημαντικό για την Airbus, να έχει μακροπρόθεσμη προοπτική και να σχεδιάζει την παραγωγή της με νέα δεδομένα» σημείωσε ο Φορί. naftemporiki.gr ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/finance/1224971/i-airbnb-anamenetai-na-edraiosei-ti-thesi-tis-kathos-ta-taxidia-anakabtoun/,Η Airbnb αναμένεται να εδραιώσει τη θέση της καθώς τα ταξίδια ανακάμπτουν,2021-11-02,15:06:17,Οικονομία & Αγορές,,Τι αναμένεται,"Καθώς τα ταξίδια συνέχισαν να ανακάμπτουν το τρίτο τρίμηνο 2021, η Airbnb πιστεύεται ότι ενίσχυσε το προβάδισμά της στην αναπτυσσόμενη αγορά εναλλακτικών καταλυμάτων. Οι αναλυτές της Cowen, εκτιμούν ότι η Airbnb πραγματοποιεί περισσότερο από το 50% των κρατήσεων εναλλακτικών καταλυμάτων, όπως ενοικιάσεις κατοικιών και διαμερισμάτων. Έγραψαν επίσης σε ένα σημείωμα προς τους επενδυτές ότι εκτιμούν ότι η εναλλακτική κατηγορία έχει αυξηθεί από το 24% των παγκόσμιων δολαρίων διαμονής πριν από την πανδημία σε 33% σήμερα. Υπάρχει πολύ περισσότερη αισιοδοξία για την κατηγορία, όπως από την JMP Securities, η οποία σημείωσε ότι το 19% των ταξιδιωτών έμειναν σε «κατάλυμα διακοπών» για πρώτη φορά κατά τη διάρκεια της πανδημίας: «Καθώς η ταξιδιωτική ζήτηση εξομαλύνεται, αναμένουμε Airbnb, Vrbo και εναλλακτικά καταλύματα να επωφεληθούν από τον COVID-19.» Οι πρώτες ενδείξεις ανάκαμψης ταξιδιού από την πανδημία του κορωνοϊού περιλαμβάνουν αποτελέσματα κερδών από την πλατφόρμα ταξιδιωτικής αναζήτησης Trivago, η οποία ξεπέρασε τις προσδοκίες τη Δευτέρα σχετικά με την αύξηση των ταξιδιών στην Ευρώπη και την Αμερική, αλλά προειδοποίησε ότι η ταξιδιωτική ανάκαμψη ισοπεδώθηκε τον Οκτώβριο σε σύγκριση με τους καλοκαιρινούς μήνες, λόγω των νέων περιορισμών. Οι αναλυτές εκτιμούν ότι η ανάκαμψη το 3ο τρίμηνο θα είναι θετική για την Airbnb, δεδομένου ότι η εταιρεία δημιούργησε το 40% περίπου των εσόδων της από την EMEA το 2019. Η Airbnb έχει προγραμματιστεί να παρουσιάσει τα κέρδη του τρίτου τριμήνου την Πέμπτη μετά το κλείσιμο των χρηματιστηρίων. Οι αναλυτές που συμμετείχαν σε έρευνα από το FactSet αναμένουν κατά μέσο όρο από την Airbnb να δημοσιεύει καθαρά έσοδα 72 σεντς ανά μετοχή ή 477 εκατομμύρια δολάρια. Η μέση προσδοκία των αναλυτών, των διαχειριστών hedge funds, των στελεχών και άλλων, όπως συγκεντρώνει η Estimize είναι 75 σεντς ανά μετοχή. Οι αναλυτές αναμένουν κατά μέσο όρο έσοδα 2,06 δισεκατομμυρίων δολαρίων, σε σύγκριση με 1,34 δισεκατομμύρια δολάρια το τρίμηνο πέρυσι, σύμφωνα με το FactSet. Το Estimize κάνει λόγο για 2,07 δισεκατομμύρια δολάρια. Η μετοχή της Airbnb έχει σημειώσει άνοδο σχεδόν 18% μέχρι στιγμής φέτος μέχρι τη συνεδρίαση της Δευτέρας. naftemporiki.gr ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/opinion/1202637/i-epanafora-tou-kolossiaiou-airbus-a380/,Η επαναφορά του κολοσσιαίου Airbus A380,2021-10-21,22:10:00,Απόψεις,,,"Του Δημήτρη Ζοπουνίδη Φοιτητής, Τμήμα Οργάνωσης και Διοίκησης Επιχειρήσεων, Πανεπιστήμιο Μακεδονίας Ιδρυτής aviationlife.gr Η αεροπορική βιομηχανία, όπως είναι γνωστό, εδώ και σχεδόν δύο χρόνια (όποτε και ξέσπασε η πανδημία του κορωνοϊού) έχει πληγεί βαθύτατα. Από την αρχή της, υπήρξαν αλλαγές στον τρόπο των αεροπορικών ταξιδιών, προσωρινές και έκτακτες, κάποιες διαρθρωτικές. Η διακοπή της πτητικής δραστηριότητας των αεροπορικών εταιρειών έφερε επακόλουθα την καθήλωση των αεροσκαφών. Η εικόνα σε πολλά αεροδρόμια παγκοσμίως ήταν από καθηλωμένα αεροσκάφη, κάποια σταθμευμένα για μακρά στάθμευση (μεγάλου μεγέθους – ατράκτου), άλλα για προσωρινή διάρκεια (μικρότερου μεγέθους – ατράκτου) και εν τέλει, κάποια αποσύρθηκαν ή θα αποσύρονταν στο μέλλον για λόγους οπού εξηγούνται σε προηγούμενη ανάλυση που μπορείτε να διαβάσετε εδώ: https://www.naftemporiki.gr/story/1597400/proori-aposursi-megalon-aeroskafon-kai-covid-19. Η περίπτωση του Airbus A380 Το Airbus A380, το μεγαλύτερο επιβατικό αεροσκάφος παγκοσμίως ήταν από τα αεροσκάφη, που καθηλώθηκαν σχεδόν άμεσα, ενώ τα περισσότερα παραμένουν εκτός επιχειρησιακού έργου. Ενδεικτικά, τα A380, ανέρχονταν σε μόλις 9 που εκτελούσαν πτήσεις στις 30/03/2020 (αρχή πανδημίας) τη στιγμή που τα προηγούμενα χρόνια, αντίστοιχες μέρες βρίσκονταν 100. Στοιχεία κατασκευής και γενικά δεδομένα Σύμφωνα με την κατασκευάστρια εταιρεία Airbus, το A380 μπορεί να μεταφέρει 544 επιβάτες σε τυπική διαμόρφωση (typical seating), έχει μήκος 72,73 m, ύψος 24,45 m και εκπέτασμα πτερύγων 79,75 m. Η Airbus ανακοίνωσε το πρόγραμμα για το Airbus A380 στις 19 Δεκεμβρίου 2000 με το πρώτο αεροσκάφος A380 να παρουσιάζεται στην Τουλούζη στις 18 Ιανουαρίου 2005 και να πραγματοποιεί την πρώτη του πτήση στις 27 Απριλίου 2005. Η EASA και FAA έδωσαν την τυπική άδεια για πτήσεις στις 12 Δεκεμβρίου 2006. Η πρώτη παραγγελία παραδόθηκε στην Singapore Airlines τον Οκτώβριο του 2007 οπού και έκανε την πρώτη του επιβατική πτήση. Από τότε έχουν παραδοθεί στις αεροπορικές εταιρείες που τα χειρίζονται 246 αυτού του τύπου. Ο μεγαλύτερος operator είναι η Emirates με 122 να βρίσκονται στο στόλο της ενώ περιμένει και 5 ακόμη από μία αρχική μεγάλη παραγγελία της, η οποία μειώθηκε στις αρχές του 2019. Η συγκεκριμένη αεροπορική εταιρεία θα παραλάβει και το τελευταίο Airbus A380 που παράχθηκε παγκοσμίως καθώς η Airbus ανακοίνωσε τον τερματισμό του προγράμματος μετά από σχεδόν 15 χρόνια. Οι βασικοί λόγοι που την ώθησαν σε αυτή την απόφαση είναι ότι κρίθηκε ασύμφορο το πρόγραμμα, δεν πληροί σύγχρονους περιβαλλοντικούς στόχους της αεροπορικής βιομηχανίας καθώς και το ότι οι αερομεταφορείς στρέφονται σε πιο «μικρά» αεροσκάφη και φιλικά προς το περιβάλλον. Βέβαια, η απόφαση της ευρωπαϊκής κατασκευάστριας επιταχύνθηκε από την πανδημία και τις συνέπειες αυτής. Οι επιπτώσεις πανδημίας στο A380 Οι αεροπορικές εταιρείες που είχαν στον στόλο τους τον «γίγαντα των αιθέρων», έπρεπε λοιπόν, να λάβουν αποφάσεις σχετικά με το μέλλον του. Το ήδη μεγάλο κόστος επιχειρησιακής λειτουργίας και συντήρησης του, ήταν στα κατά του. Ο συνδυασμός των δύο παραπάνω, με την χαμηλή έως ανύπαρκτη ταξιδιωτική κίνηση και ζήτηση, επέφερε ένα «άδοξο τέλος». Για παράδειγμα, η Air France, απέσυρε και τα 10 αεροσκάφη A380 του στόλου της, τον Ιούνιο του 2020. Η πορτογαλική αεροπορική εταιρεία charter HiFly είχε ένα στο στόλο της. Τον Δεκέμβριο του 2020 το απέσυρε, πραγματοποιώντας μάλιστα και μία επετειακή πτήση. Κάποιοι ακόμη αερομεταφορείς, είχαν ανακοινώσει την απόσυρση του, αναλόγως και της πορείας της πανδημίας. Γενικότερα, εκτός από τους αερομεταφορείς που το απέσυραν, υπήρχε αβεβαιότητα, όπως είναι λογικό εξαιτίας της πανδημίας, οπότε και οι περισσότεροι αερομεταφορείς ήταν εν αναμονή των εξελίξεων για να πάρουν αποφάσεις. Το κλίμα ανεστράφη για το A380 Η Emirates, από τις 15/07/2020 άρχισε σταδιακά να τα επαναφέρει σε λειτουργία οπότε και ένας αξιοσημείωτος αριθμός αυτών, έχουν επιστρέψει στη δράση. Παράλληλα η China Southern Airlines, η μοναδική αεροπορική εταιρεία παγκοσμίως που εκτελούσε και εκτελεί τις πτήσεις με αυτό από την αρχή της πανδημίας, συνεχίζει σταθερά τις πτήσεις με τα A380. Πλέον, έπειτα από τα μαζικά προγράμματα εμβολιασμών, βρισκόμενοι στα τέλη του 2021, η διάθεση για ταξίδι έχει αυξηθεί σε πολύ μεγάλο βαθμό, οι κυβερνητικοί περιορισμοί έχουν σχετικώς αρθεί, ενώ από την πλευρά των αεροπορικών εταιρειών, τα προγράμματα πτήσεων, οι εξυπηρετούμενοι προορισμοί και ο παγκόσμιος στόλος, έχουν επανέλθει, σε ένα ικανοποιητικό βαθμό. Έτσι, υπάρχουν αεροπορικές εταιρείες που διέθεταν το A380 στο στόλο τους (εκτός από την Emirates και την China Southern), ανακοίνωσαν την σταδιακή επαναφορά του σε πτήσεις. Οι αερομεταφορείς που αποφάσισαν την επαναλειτουργία του είναι οι εξής. Από τις 18 Νοεμβρίου 2021, η Singapore Airlines θα ξεκινήσει να πετάει καθημερινά με το Airbus A380 μεταξύ Σιγκαπούρης και Λονδίνου. Η συγκεκριμένη πτήση με το A380 της Singapore Airlines από/προς το Λονδίνο θα εκτελεί πτήσεις ως “Εμβολιασμένη διαδρομή ταξιδιού” (VTL), πράγμα που σημαίνει ότι όλοι οι επιβάτες πρέπει να είναι εμβολιασμένοι. Τον Νοέμβριο, η British Airways θα χρησιμοποιήσει το A380 σε δρομολόγια μικρών αποστάσεων για λόγους εξοικείωσης του πληρώματος με το αεροσκάφος. Αυτές οι πτήσεις μεταξύ Ευρώπης A380 είναι πλέον διαθέσιμες για κράτηση. Τα Airbus A380 της British, θα επανέλθουν σε υπερατλαντικές πτήσεις, σταδιακά. Ο CEO της Qatar, επιβεβαίωσε ότι η αεροπορική εταιρεία θα επαναφέρει το A380 σε πτήσεις, οι οποίες θεωρήθηκαν ότι δεν θα εξυπηρετούνταν ποτέ ξανά από το συγκεκριμένο αεροσκάφος. Η αεροπορική εταιρεία δήλωσε ότι λόγω της γείωσης των 13 A350, λόγω ισχυρισμών υποβάθμισης της ατράκτου, αυτό ανάγκασε τον αερομεταφορέα να λάβει τη συγκεκριμένη απόφαση. Η σταδιακή επαναφορά του κολοσσιαίου αεροσκάφους, από όλο και περισσότερες αεροπορικές εταιρείες, ήταν ένα νέο που συνέβαλαν συγκεκριμένοι παράγοντες. Ο ένας ήταν η αύξηση της ταξιδιωτικής ζήτησης οπότε και των πτήσεων. Ενώ, ακόμη ένας μπορεί να θεωρηθεί ότι έχοντας οι εταιρείες επενδύσει αξιόλογα ποσά στο συγκεκριμένο αεροσκάφος και λαμβάνοντας υπόψη τη νεότητα του, επέλεξαν να το επαναφέρουν σε λειτουργία με στόχο την απόσβεση των επενδύσεων τους και της αξίας που δίνει στην κάθε αεροπορική επιχείρηση ξεχωριστά. Βεβαίως, στον αντίποδα αυτού του επιχειρήματος, βρίσκεται το εξαιρετικά υψηλό κόστος λειτουργίας και πτήσης του και το περιβαλλοντικό του αποτύπωμα. Το σίγουρο είναι, ότι θα πετάει για κάποια χρόνια ακόμη, ο «γίγαντας των αιθέρων». ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/techscience/1176652/i-airbus-yposchetai-internet-se-kathe-gonia-tis-gis/,Η Airbus υπόσχεται Internet σε κάθε γωνιά της Γης,2021-10-12,15:30:00,Τεχνολογία & Επιστήμη,,,"Ακόμη και στις αναπτυγμένες χώρες η πρόσβαση στο Διαδίκτυο δεν είναι δεδομένη αφού διάφορες περιοχές κάθε χώρας για διαφόρους λόγους δεν διαθέτουν την απαραίτητη τεχνολογική υποδομή. Η αδυναμία πρόσβασης στο Internet είναι φυσικά πολύ μεγαλύτερη στον αναπτυσσόμενο κόσμο αλλά και σε περιοχές που για γεωγραφικούς κυρίως λόγους δεν μπορούν να αποκτήσουν καλές τηλεπικοινωνιακές υποδομές. Οι εταιρείες που δραστηριοποιούνται στο Διαδίκτυο όπως η Google και η Facebook έχουν επενδύσει κεφάλαια στην ανάπτυξη διαφόρων ειδών λύσεις για παροχή ιντερνετικών υπηρεσιών στις περιοχές που δεν υπάρχει τέτοια παροχή σήμερα. Η χρήση εναέριων μέσων όπως αυτόνομα αεροσκάφη, μεγάλα μπαλόνια κ.α. είναι αυτή που εξετάζουν κυρίως οι εταιρείες. Η Airbus αποφάσισε να πάρει μέρος σε αυτή την «πρόκληση» κατασκευάζοντας ένα μη επανδρωμένο αεροσκάφος που κινείται με ηλιακή ενέργεια. Όπως ανακοίνωσε η Airbus, το σκάφος που ονομάζεται Zephyr (Ζέφυρος), βρισκόταν στον αέρα χωρίς να προσγειωθεί για 18 μέρες και πετούσε σε ύψη που βρίσκονται εντός της στρατόσφαιρας. Ο χρόνος παραμονής στον αέρα αλλά και το ύψος που πετούσε την αυτόνομο ηλιακό σκάφος αποτελούν ρεκόρ για αυτή την κατηγορία των αεροσκαφών. Σύμφωνα με τον αεροναυπηγικό γίγαντα το Zephyr μπορεί να λειτουργήσει ως σταθμός παροχής τηλεπικοινωνιακών υπηρεσιών και ειδικότερα να προσφέρει πρόσβαση στο Διαδίκτυο σε περιοχές που δεν υπάρχουν τέτοιες υποδομές. Μάλιστα το Zephyr θα προσφέρει καλής ποιότητας σύνδεση με το Internet και σε χαμηλό κόστος γεγονός που καθιστά ακόμη πιο σημαντική την αποστολή του αφού θα μπορούν να αποκτήσουν πρόσβαση στο σύγχρονο κόσμο πληθυσμοί που ζουν σε συνθήκες τεχνολογικού αποκλεισμού. Τα στελέχη του προγράμματος του Zephyr υποστηρίζουν ότι οι δοκιμαστικές πτήσεις που έγιναν δείχνουν πώς είναι σε θέση αυτή την στιγμή να πραγματοποιήσει πτήσεις διάρκειας τριών μηνών και σύντομα θα μπορεί να παραμένει συνεχώς στον αέρα για έξι μήνες. Μπορεί η Airbus να προτάσσει τα ιντερνετικά οφέλη που θα παρέχει το Zephyr όμως όπως είναι ευνόητο θα μπορούν να προσαρμόζονται σε αυτό διαφόρων ειδών συστήματα και εξοπλισμός είτε για επιστημονικές αποστολές είτε για στρατιωτικές. ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/business/1161203/i-air-france-parousiazei-to-proto-tis-airbus-a220-300/,Η Air France παρουσιάζει το πρώτο της Airbus A220-300,2021-10-06,13:52:33,Επιχειρήσεις,,,"Στις 29 Σεπτεμβρίου 2021 η Air France παρέλαβε το πρώτο της Airbus A220-300, το νεότερο στολίδι της εταιρείας στον στόλο του δικτύου μικρών και μεσαίων αποστάσεων.  Από την ένταξη του Airbus A350 στο δίκτυο των μεγάλων αποστάσεων, η Air France συνεχίζει την ανανέωση του στόλου της και έως το 2025 θα έχει ενσωματώσει τα 60 αεροσκάφη A220-300 που παραγγέλθηκαν το 2019 σε αυτόν, αντικαθιστώντας τα  Airbus A318 και A319 όπως επίσης και αρκετά Airbus A320. Η παραγγελία αυτή – η μεγαλύτερη από Ευρωπαϊκό αερομεταφορέα – περιλαμβάνει 30 επιπλέον αεροσκάφη και το αγοραστικό δικαίωμα για 30 ακόμη. “Το νέο αυτό αεροσκάφος με την απαράμιλλη ενεργειακή απόδοση αποτελεί σημαντικό πλεονέκτημα για την  Air France. Μέχρι σήμερα, η ανανέωση του στόλου είναι το κύριο μέσο για την μείωση των εκπομπών  CO2, και αυτός είναι ο λόγος που συνεχίζουμε να επενδύουμε σε αεροσκάφη τελευταίας γενιάς. Ενεργοποιούμε επίσης όλες τις δυνατότητες που έχουμε στη διάθεσή μας όπως τα SAF ή την οικολογική πλοήγηση, ως μέρος της συμβολής μας στην προώθηση μιας ουδέτερης σε άνθρακα αεροπορικής βιομηχανίας και τοποθετώντας τον εαυτό μας ως έναν κορυφαίο παίκτη για μια πιο βιώσιμη αεροπορία”  δήλωσε ο  Benjamin Smith, CEO του ομίλου Air France-KLM. “Η άφιξη ενός νέου αεροσκάφους αποτελεί πάντα μια πολύ ξεχωριστή περίσταση για μια αεροπορική εταιρεία. Όλες οι ομάδες της Air France έχουν αφιερώσει περισσότερα από δύο χρόνια για να προετοιμάσουν αυτήν την στιγμή και είμαστε ενθουσιασμένοι να βλέπουμε τους πελάτες μας να ανακαλύπτουν την βέλτιστη άνεση που προσφέρει αυτό το αεροσκάφος.  Η καμπίνα είναι πιο ευρύχωρη, πιο φωτεινή και προσφέρει πλήρη σύνδεση στο Wi–Fi, συμβάλλοντας περαιτέρω στην αναβάθμιση των παροχών μας” πρόσθεσε η Anne Rigail, CEO της Air France. Με το όνομα “Le Bourget” προς τιμή της πόλης που βρίσκεται βόρεια του Παρισιού, η οποία συνδέεται βαθιά με την αεροπορική βιομηχανία, το αεροσκάφος φέρει τα εμβληματικά χρώματα της Air France. Ο φτερωτός ιππόκαμπος βρίσκεται στο μπροστινό μέρος της ατράκτου και στις άκρες των φτερών του, το σύμβολο που ενσαρκώνει τον μύθο της εταιρείας. Από τις 31 Οκτωβρίου 2021, το Airbus A220-300 θα πετά προς Βερολίνο (Γερμανία), Βαρκελώνη, Μαδρίτη (Ισπανία), Μιλάνο-Linate και Βενετία (Ιταλία) από τον κόμβο της Air France στο Παρίσι-Charles de Gaulle. Κατά τη διάρκεια της χειμερινής περιόδου 2021-2022, το αεροσκάφος θα επεκτείνει σταδιακά το δίκτυό του στην Μπολόνια, την Ρώμη (Ιταλία), Λισαβόνα (Πορτογαλία) και Κοπεγχάγη (Δανία). Ένα οικονομικά και περιβαλλοντικά αποδοτικό αεροσκάφος Το Airbus A220-300 εντάχθηκε στον στόλο δικτύου μικρών και μεσαίων αποστάσεων της Air France και αποτελεί το πιο πρωτοποριακό και αποδοτικό αεροσκάφος στην κατηγορία του με έναν διάδρομο. Προσφέρει μείωση κόστους της τάξης του 10% σε σύγκριση με τα Airbus A318 και A319 και ξεχωρίζει για την ενεργειακή του απόδοση, καταναλώνοντας λιγότερα καύσιμα κατά 20% από τα αεροσκάφη που αντικαθιστά, ενώ οι εκπομπές άνθρακα μειώνονται επίσης κατά 20%. Το αποτύπωμα θορύβου είναι κατά 34% χαμηλότερο. Τα χαρακτηριστικά αυτά θα διαδραματίσουν καθοριστικό ρόλο στην μείωση του περιβαλλοντικού αποτυπώματος της Air France και στην επίτευξη των στόχων βιώσιμης ανάπτυξης. Μέχρι το 2030 η εταιρεία θα έχει μειώσει τις συνολικές εκπομπές CO2 ανά επιβάτη κατά 50%  σε σύγκριση με το 2005, ή 15% σε απόλυτους αριθμούς. Η Air France δεσμεύεται επίσης να συνεργαστεί με όλους τους ενδιαφερόμενους φορείς και τις δημόσιες αρχές για την επίτευξη του κλιματικού στόχου μηδενικών καθαρών εκπομπών CO2 έως το 2050. Το υψηλότερο επίπεδο άνεσης κατά την πτήση Το A220-300 της Airbus διαθέτει 148 θέσεις, σε διαμόρφωση 3-2 θέσεων (5 θέσεις κατά μήκος) δίνοντας την δυνατότητα στο 80% των επιβατών για θέση στο παράθυρο ή τον διάδρομο. Προσφέρει δύο καμπίνες, Business και Οικονομική, και πρόσβαση στο Air France Connect, την υπηρεσία Wi-Fi της εταιρείας κατά την πτήση. Η θέση είναι η πιο φαρδιά που υπάρχει στην αγορά (48 εκατοστά). Έχει ανάκλιση 118 μοιρών και διαθέτει ρυθμιζόμενο προσκέφαλο, δερμάτινη επένδυση και εργονομικό μαξιλάρι στο κάθισμα για μεγαλύτερη άνεση. Ένα μεγάλο ατομικό τραπεζάκι, θήκη για ποτήρι, τσέπη για την αποθήκευση βιβλίων και περιοδικών, ατομικές θύρες USB A και C και βάση για tablet ή smartphone είναι ενσωματωμένα στην πλάτη του καθίσματος και συμπληρώνουν το πακέτο παροχών. Η καμπίνα, η πιο άνετη και φωτεινή στην κατηγορία της, είναι διακοσμημένη με τα χρώματα της Air France – τόνοι του μπλε, έντονη παρουσία του λευκού που προσφέρει φως και αντίθεση, και λεπτομέρειες σε κόκκινο που συμβολίζουν την διάκριση της εταιρείας και την τεχνογνωσία της. Στη μοκέτα το παραδοσιακό διακοσμητικό μοτίβο ψαροκόκαλο διαφοροποιείται λίγο και συμβολίζει τον εμβληματικό κόσμο των παρισινών διαμερισμάτων εμπνευσμένα από τον Haussmann. Τα μεγάλα, πανοραμικά παράθυρα προσφέρουν φυσικό φως κατά τη διάρκεια του ταξιδιού. Από την επιβίβαση έως την προσγείωση, οι ειδικά προσαρμοζόμενες ρυθμίσεις στην καμπίνα δημιουργούν φωτεινό, δυναμικό φωτισμό την ώρα της υποδοχής και αποβίβασης, και πιο ήπιο φωτισμό για μια πιο χαλαρή και γαλήνια ατμόσφαιρα κατά τη διάρκεια της πτήσης. Τα ευρύχωρα ντουλάπια για τις αποσκευές είναι εύκολα προσβάσιμα. Ο κεντρικός διάδρομος είναι ιδιαίτερα φαρδύς, επιτρέποντας στους επιβάτες να κυκλοφορούν με άνεση. Τέλος, όπως σε όλον το στόλο της Air France, ο αέρας στην καμπίνα ανανεώνεται κάθε τρία λεπτά χάρη στο σύστημα ανακύκλωσης αέρα ΗΕΡΑ (High Efficiency Particulate Air) το οποίο μειώνει κατά 99.9% την κυκλοφορία σωματιδίων και ιών. ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/finance/1070443/oi-epektatikes-taseis-tis-wizz-air-tononoun-tin-airbus/,Οι «επεκτατικές» τάσεις της Wizz Air τονώνουν την Airbus,2021-09-11,09:54:00,Οικονομία & Αγορές,,,"Η Airbus ενδέχεται να τονωθεί από το φιλόδοξο σχέδιο της Ουγγρικής low cost αεροπορικής εταιρείας Wizz Air να βγει δυναμικά και με ηγετική θέση από την πανδημία. Η αεροπορική εταιρεία με έδρα τη Βουδαπέστη εξετάζει την αγορά τουλάχιστον 100 στενών αεροσκαφών Airbus, σύμφωνα με άτομα που επικαλείται το πρακτορείο Bloomberg. Μια τέτοια συμφωνία θα συνιστούσε μία από τις μεγαλύτερες παραγγελίες αεροσκαφών και θα βοηθούσε τον ευρωπαϊκό κατασκευαστή να μειώσει το χάσμα πωλήσεων που τον χωρίζει από την αμερικανική ανταγωνίστρια Boeing. Οι συνομιλίες έρχονται καθώς η Wizz επεκτείνεται πέρα ​​από την ανατολική Ευρώπη, ενώ η Airbus προσπαθεί να πείσει τους προμηθευτές ότι υπάρχει επαρκής ζήτηση για να υποστηρίξει την ταχεία αύξηση της παραγωγής της οικογένειας αεροσκαφών A320neo πέρα ​​από τα επίπεδα του 2019. Οι συζητήσεις με τη Wizz προσφέρουν περαιτέρω ενδείξεις ότι η Airbus εξελίσσει τη στρατηγική της για διατήρηση των παραδόσεων της κατά τη διάρκεια της πανδημίας. Το επίκεντρο έχει στραφεί τώρα στις πωλήσεις, με την Airbus να λαμβάνει μια παραγγελία από τον πελάτη της Boeing Jet2 τον περασμένο μήνα. Η εταιρεία ανακοίνωσε την ισχυρότερη απόδοση παραγγελιών από την αρχή της κρίσης. Η Wizz από την άλλη βρίσκεται σε διαδικασία επέκτασης, με το Bloomberg να αναφέρει την Πέμπτη ότι η αεροπορική εταιρεία ήταν πίσω από την πρόταση εξαγοράς της βρετανικής EasyJet. Η Wizz έχει επικεντρώσει τις δραστηριότητές της γύρω από τα Airbus, με 34 A320neos και 202 A321neos να έχουν ήδη παραγγελθεί. Σηκώνει ανάστημα Μετά από ένα αργό ξεκίνημα του έτους, η Airbus υπέγραψε επίσης πρόσφατη συμφωνία με την Delta Air Lines και ανταγωνίζεται τη Boeing για μια μεγάλη παραγγελία για 160 στενά αεροσκάφη για την Air France-KLM, καθώς και μία παραγγελία  για την Italia Trasporto Aereo SpA, η οποία είναι η διάδοχος εταιρεία της πτωχευμένης Alitalia. Η παραγγελία της ITA ολοκληρώνεται με την Airbus, έγραψε η αναλύτρια της Jefferies, Sheila Kahyaoglu, ενώ η συμφωνία της Air France-KLM θα μπορούσε επίσης να ευνοήσει την κατασκευάστρια εταιρεία με έδρα τη Γαλλία, δεδομένου ότι η αεροπορική εταιρεία έλαβε πρόσφατη κρατική βοήθεια, πρόσθεσε. Το Παρίσι είναι ο μεγαλύτερος μέτοχος τόσο στην Airbus όσο και στην Air France-KLM. Η Indigo Partners του Bill Franke, η οποία είναι ο μεγαλύτερος μέτοχος ενός αστερισμού αερομεταφορέων στον οποία υπάγεται η Wizz,  είναι επίσης ο μεγαλύτερος επενδυτής στην Frontier Group Holdings, τη μεξικανική Volaris και ιδιοκτήτης της JetSmart Airlines της Χιλής, Η Indigo Partners έκανε παραγγελία για 430 αεροσκάφη της οικογένειας A320 το 2017, στέλνοντας αεροσκάφη και στους τέσσερις αερομεταφορείς. Στη Wizz Air αναλογούσαν 146 αεροπλάνα από την τεράστια παραγγελία και χάρη στις επόμενες συμφωνίες, πλέον διαθέτει 236 τζετ κατόπιν παραγγελίας από την Airbus. Μα βάση αυτά ίσως να μην είναι αναγκαία μια άμεση συμφωνία, ωστόσο, η Wizz Air προσπάθησε να αναπτυχθεί κατά τη διάρκεια της πανδημίας εξασφαλίζοντας νωρίτερα τις παραδόσεις  της Airbus και προετοιμάζοντας το πρόγραμμά της νωρίτερα από τους ανταγωνιστές. Προσπαθεί επίσης να επεκταθεί προς τα ανατολικά, ξεκινώντας μια κοινοπραξία στο Αμπού Ντάμπι νωρίτερα αυτό το έτος. Υστερεί στις πωλήσεις Ενώ η Airbus διατήρησε το προβάδισμά της έναντι της Boeing στις παραδόσεις φέτος, εξακολουθεί να υστερεί σε παραγγελίες. Η Boeing είχε συγκεντρώσει 257 παραγγελίες χωρίς ακυρώσεις και μετατροπές μέχρι τον Ιούλιο, ενώ η Airbus 33. Η ευρωπαϊκή εταιρεία πρόσθεσε 99 καθαρές παραγγελίες τον Αύγουστο, ενώ τα τελευταία μηνιαία στοιχεία της Boeing αναμένεται να ανακοινωθούν την Τρίτη. naftemporiki.gr με πληροφορίες από Bloomberg ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/techscience/1002871/akyro-i-airbnb-tha-stegasei-20-000-afganous-prosfyges/,ΑΚΥΡΟ – (Η Airbnb θα στεγάσει 20.000 Αφγανούς πρόσφυγες),2021-08-25,16:14:00,Τεχνολογία & Επιστήμη,,,"H γνωστή online πλατφόρμα βραχυχρόνιας μίσθωσης ακινήτων Airbnb ανακοίνωσε πως θα στεγάσει προσωρινά 20.000 Αφγανούς πρόσφυγες χωρίς χρέωση, για να συμβάλει στην εγκατάστασή τους ανά τον κόσμο. Όπως γράφει το BBC, ο επικεφαλής της εταιρείας είπε πως η κίνηση αυτή γίνεται ως αντίδραση σε μια από τις «μεγαλύτερες ανθρωπιστικές κρίσεις της εποχής μας». Όπως είπε, η εταιρεία νιώθει πως έχει ευθύνη να αρθεί στο ύψος των περιστάσεων. Ο διευθύνων σύμβουλος, Μπράιαν Τσέσκι, πρόσθεσε πως «ελπίζω ότι αυτό εμπνέει άλλους business leaders να κάνουν το ίδιο. Δεν μπορούμε να χάνουμε χρόνο». «Καθώς δεκάδες χιλιάδες Αφγανοί πρόσφυγες επανεγκαθίστανται ανά τον κόσμο, το πού διαμένουν θα είναι το πρώτο κεφάλαιο στις νέες ζωές τους. Για αυτούς τους 20.000 πρόσφυγες, ελπίζω πως η κοινότητα του Airbnb θα παρέχει όχι μόνο ένα ασφαλές μέρος για να ξεκουραστούν και να αρχίσουν ξανά, μα και ένα ζεστό καλωσόρισμα» πρόσθεσε. Η εταιρεία είπε ότι συνεργάζεται με ΜΚΟ για να καλυφθούν οι πιεστικές ανάγκες. Δεν διευκρινίστηκε πόσα σκοπεύει η εταιρεία να δαπανήσει ως προς την πρωτοβουλία αυτή, ή το για πόσο θα στεγάζονται οι πρόσφυγες. Ωστόσο είπε ότι θα συνεργαστεί με υπηρεσίες επανεγκατάστασης και συνεργάτες για να υπάρξουν ενέργειες όπου χρειάζεται, να εξελιχθεί η πρωτοβουλία και να υποστηριχθεί όσο χρειάζεται. «Αρχίζοντας από σήμερα, η Airbnb θα αρχίσει να στεγάζει 20.000 Αφγανούς πρόσφυγες παγκοσμίως δωρεάν» έγραψε στο Twitter o Τσέσκι την Τρίτη. «Αν και εμείς θα πληρώνουμε για αυτές τις διαμονές, δεν θα μπορούσαμε να το κάνουμε αυτό χωρίς τη γενναιοδωρία των οικοδεσποτών». ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/finance/998331/i-airbnb-prosferei-dorean-diamoni-gia-20-000-afganous-prosfyges-se-olo-ton-kosmo/,Η Airbnb προσφέρει δωρεάν διαμονή για 20.000 Αφγανούς πρόσφυγες σε όλο τον κόσμο,2021-08-24,13:58:50,Οικονομία & Αγορές,,,"Ο διευθύνων σύμβουλος της Airbnb καλεί τους ιθύνοντες της Αμερικής να δράσουν μπροστά σε «μια από τις πιο σοβαρές ανθρωπιστικές κρίσεις της εποχής μας». Η Airbnb «θα αρχίσει να καλωσορίζει δωρεάν 20.000 Αφγανούς πρόσφυγες στον κόσμο» για να ανταποκριθεί σε «μία από τις πιο σοβαρές ανθρωπιστικές κρίσεις της εποχής μας», ανακοίνωσε την Τρίτη ο συνιδρυτής της πλατφόρμας ενοικίασης peer-to-peer, Μπράιαν Τσέσκι. Η Airbnb «θα πληρώσει για αυτές τις διαμονές», αλλά «δεν θα είναι σε θέση να ενεργήσει χωρίς τη γενναιοδωρία των οικοδεσποτών της», εξηγεί ο Μπράιαν Τσέσκι στον λογαριασμό του στο Twitter, προσφέροντας στους ανθρώπους που επιθυμούν να καλωσορίσουν μια οικογένεια προσφύγων δωρεάν να το δηλώσουν στην πλατφόρμα. Μια πλατφόρμα για τους μη προνομιούχους από το 2012 Από το 2012, η ​​αμερικανική εταιρεία επέτρεψε στους επισκέπτες να διαθέτουν δωρεάν δωμάτια για να φιλοξενήσουν αιτούντες άσυλο ή πρόσφυγες, χάρη στην πλατφόρμα «Open Homes». «Ο εκτοπισμός και η επανεγκατάσταση Αφγανών προσφύγων στις Ηνωμένες Πολιτείες και αλλού είναι μία από τις πιο σοβαρές ανθρωπιστικές κρίσεις της εποχής μας», συνεχίζει, πιστεύοντας ότι πρέπει να «ενεργήσει» και ελπίζοντας «να εμπνεύσει άλλους οικονομικούς ηγέτες να το κάνουν.». Η πτώση της Καμπούλ από τους Ταλιμπάν στις 15 Αυγούστου έριξε χιλιάδες άτομα στο αεροδρόμιο Χαμίντ Καρζάι, τη μοναδική έξοδο της χώρας, και περισσότεροι από 53.000 άνθρωποι μεταφέρθηκαν αεροπορικώς από τον Ιούλιο, περισσότεροι από ό,τι κατά τη διάρκεια της αεροπορικής μεταφοράς. της Σαϊγκόν το 1975. naftemporiki.gr με πληροφορίες από τη Le Figaro ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/finance/964795/airbnb-kerdismeni-apo-tin-taxidiotiki-anakampsi-proeidopoiei-gia-to-fthinoporo/,Airbnb: Κερδισμένη από την ταξιδιωτική ανάκαμψη- Προειδοποιεί για το φθινόπωρο,2021-08-13,13:45:30,Οικονομία & Αγορές,,,"Οι τουρίστες από χώρες με υψηλότερα ποσοστά εμβολιασμού «οδήγησαν την τουριστική ανάκαμψη», δήλωσε την Πέμπτη η Airbnb καθώς ανακοίνωσε ισχυρή αύξηση εσόδων για το τρίμηνο. Την ίδια, η εταιρεία ενοικίασης και προσφοράς υπηρεσιών προσωρινής διαμονής προειδοποίησε ότι η «παγκόσμια εξάπλωση των παραλλαγών Covid» και οι ασυνεπείς τοπικοί κανονισμοί θα μπορούσαν να επηρεάσουν αρνητικά τον αριθμό των κρατήσεων αργότερα μέσα στο έτος, θέτοντας τους επενδυτές σε εγρήγορση. «Δεν γνωρίζουμε ακόμη πόσο πρόθυμοι θα είναι οι άνθρωποι να ταξιδέψουν το φθινόπωρο σε σύγκριση με το καλοκαίρι», δήλωσε η Airbnb. Κατά την περίοδο Απριλίου-Ιουνίου, τα διασυνοριακά ταξίδια κέρδισαν δυναμική συγκρτικά με νωρίτερα μέσα στο έτος, κάτι που σημαίνει ότι οι ταξιδιώτες επωφελήθηκαν από την χαλάρωση των περιορισμών δείχνοντας μεγαλύτερη προθυμία να κάνουν ταξιίδια μεγαλύτερων αποστάσεων. Έτσι κυρίως οι προορισμοί με αυξημένη διαθεσιμότητα εμβολίων παρουσίασαν αυξημένες κρατήσεις, ανέφερε η εταιρεία. Τα έσοδα της Airbnb κατά το δεύτερο τρίμηνο ανήλθαν στα 1,34 δισ. δολάρια, έσοδα που ήταν σχεδόν τέσσερις φορές υψηλότερα από την αντίστοιχη περίοδο του 2020 και αυξημένα επίσης κατά 10 % του 2019. Η Wall Street είχε προβλέψει έσοδα 1,26 δισ. δολαρίων, σύμφωνα με τις εκτιμήσεις που παρέχει η FactSet. Στις εκθέσεις κερδών της, η Airbnb καταγράφει τα έσοδα στην περίοδο κατά την οποία πραγματοποιείται η διαμονή, σημειώνει, ωστόσο, επίσης τις «διανυκτερεύσεις και εμπειρίες που έχουν κλειστεί» τη στιγμή της κράτησης- ένας ισχυρός δείκτης μελλοντικών εσόδων που αποκλείει τις ακυρώσεις. Οι συνολικές διανυκτερεύσεις και εμπειρίες που πραγματοποιήθηκαν κατά το δεύτερο τρίμηνο αυξήθηκαν σχεδόν 200 % το 2020 στα 83,1 εκατ., υψηλότερα από ό, τι περίμεναν οι αναλυτές με 79,2 εκατ. Οι εμπειρίες είναι το πρόσθετο προϊόν δραστηριοτήτων της Airbnb, όπως μαθήματα μαγειρικής ή περιηγήσεις. Αυτή η αύξηση συνέβαλε σε αυτό που η Airbnb είπε ότι αναμενόταν ότι θα ήταν τα «ισχυρότερα τριμηνιαία έσοδα που έχουν καταγραφεί», τελειώνοντας «πολύ πάνω» από το τρίτο τρίμηνο του 2019 πριν από την πανδημία. Η εταιρεία κατέγραψε πρόσφατα τις μεγαλύτερες κρατήσεις σε μία μόνο βραδιά. «Το βράδυ του περασμένου Σαββάτου, περισσότεροι από 4 εκατομμύρια επισκέπτες από όλο τον κόσμο έμεναν σε ένα ακίνητο της Airbnb», δήλωσε ο Brian Chesky, συνιδρυτής και διευθύνων σύμβουλος της εταιρείας. «Πρόκειται για περισσότερους ανθρώπους από ολόκληρο τον πληθυσμό του Λος Άντζελες». Παρόλα τα αισιόδοξα αποτελέσματα, η Airbnb προειδοποίησε τους επενδυτές ότι αναμένεται νέα ανασφάλεια προς το τέλος του έτους. «Η πρόοδος εμβολιασμού, ο περιορισμός των νέων παραλλαγών και οι ταξιδιωτικοί περιορισμοί εκτός των ΗΠΑ θα συνεχίσουν να είναι βασικοί παράγοντες», ανέφερε η εταιρεία σε επιστολή προς τους μετόχους. Ως αποτέλεσμα, ενώ αναμένουμε ότι οι «διανυκτερεύσεις και οι εμπειρίες που έχουν κλειστεί» το τρίτο τρίμηνο του 2021 θα ξεπεράσουν σημαντικά το τρίτο τρίμηνο του 2020, αναμένουμε ότι «οι νύχτες και οι εμπειρίες που έχουν κλειστεί» θα πέσουν από το δεύτερο τρίμηνο και θα παραμείνουν κάτω από τα επίπεδα του τριμήνου του 2019 ». naftemporiki.gr με πληροφορίες από Financial Times ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/finance/879988/stin-airbus-klinei-i-ita-pou-diadechetai-tin-alitalia/,Στην Airbus κλίνει η Ita που διαδέχεται την Alitalia,2021-07-25,14:59:00,Οικονομία & Αγορές,,,"Στην Airbus φαίνεται πως καταλήγει ο διαγωνισμός πολλών δισεκατομμυρίων για το νέο στόλο αεροσκαφών της νέας εταιρείας που δημιουργείται «από τις στάχτες» της Alitalia, όπως μετέδωσε η Corriere della Sera την Κυριακή. Υπενθυμίζεται πως βάσει συμφωνίας που επετεύχθη από την ιταλική κυβέρνηση με την Ευρωπαϊκή Επιτροπή, ο ιταλικός δημόσιος αερομεταφορέας Alitalia θα σταματήσει να υφίσταται, και από τις 15 Οκτωβρίου θα «απογειωθεί» η νέα κρατική αεροπορική εταιρία Ita. Τα στελέχη της Italia Trasporto Aereo SpA, γνωστής ως ITA, δεν έχουν ακόμη λάβει την τελική απόφαση. Παράλληλα βρίσκονται σε συνομιλίες και με την Boeing, έγραψε η Corriere επικαλούμενη πηγές με γνώση του θέματος. Αν και υπάρχει προτίμηση για την Airbus, η Boeing θα μπορούσε να προσφέρει μια «άνευ προηγουμένου προσφορά πακέτου με έκπτωση στα αεροπλάνα που μπορεί να φτάσει έως και 70%», ανέφερε η ιταλική εφημερίδα. Η συμφωνία εκτιμάται ότι θα ανέλθει στα 5,3 δισ. δολάρια και θα περιλαμβάνει την προμήθεια 81 αεροσκαφών νέας γενιάς εντός τεσσάρων ετών, πρόσθεσε. Εκπρόσωποι της Airbus και της Boeing αρνήθηκαν να σχολιάσουν το δημοσίευμα της Corriere. Η ITA σχεδιάζει να ξεκινήσει τη δραστηριότητά της στις 15 Οκτωβρίου μετά από μήνες συνομιλιών με αξιωματούχους της Ευρωπαϊκής Επιτροπής σχετικά με τους όρους αναθεώρησης και της ενίσχυσης που είχε χορηγηθεί προηγουμένως στην Alitalia. Η εταιρεία θα αντιμετωπίσει μια δύσκολη μάχη για να εδραιωθεί αφού οι low-cost ανταγωνιστές της εκμεταλλεύτηκαν την πανδημία και τη μακρά διαδικασία αναδιάρθρωσης για να αρπάξουν μερίδια από την εγχώρια αγορά της. naftemporiki.gr με πληροφορίες από Bloomberg ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/finance/865547/kina-airbus-egkainiastike-to-kentro-paragogis-dianomis-aeroskafon-a350-stin-tientsin/,Κίνα- Airbus: Εγκαινιάστηκε το κέντρο παραγωγής- διανομής αεροσκαφών Α350 στην Τιεντσίν,2021-07-22,08:29:00,Οικονομία & Αγορές,,,"Η Airbus εγκαινίασε το κέντρο ολοκλήρωσης της παραγωγής και διανομής του αεροσκάφους Α350 στην πόλη Τιεντσίν που βρίσκεται στα βόρεια της Κίνας. Η ευρωπαϊκή κοινοπραξία παραγωγής αεροσκαφών είναι η πρώτη φορά που ενεργοποιεί τη λειτουργία ενός τέτοιου προγράμματος για τα αεροσκάφη Α350 εκτός Ευρώπης. Η Airbus παρέδωσε χθες, ένα αεροσκάφος Α350 στην αεροπορική εταιρία China Eastern Airlines από το αναφερόμενο κέντρο. «Η Airbus αξιολογεί την Κίνα ως μία μακροπρόθεσμη στρατηγική αγορά. Έχουμε πλήρη εμπιστοσύνη στην αντοχή και στο δυναμισμό της αεροπορικής βιομηχανίας της» δήλωσε ο Τζορτζ Σου, εκτελεστικός διευθυντής της Airbus China. «Η νέα κίνηση επιδεικνύει τις δεσμεύσεις μας για την εμβάθυνση της συνεργασίας αμοιβαίου κέρδους με την Κίνα και την καλύτερη εξυπηρέτηση των τοπικών πελατών, μέσω περισσότερο τοπικών λύσεων και δυνατοτήτων» πρόσθεσε ο Σου. Συνολικά, πέντε αεροσκάφη Α350 ευρείας ατράκτου θα παραδοθούν στην Τιεντσίν το 2021, ενώ περισσότερες παραδόσεις αεροσκαφών σε Κινέζους πελάτες βρίσκονται σε εξέλιξη, καθώς το αναφερόμενο κέντρο επιταχύνει το ρυθμό της παραγωγής του και η ζήτηση της αγοράς ανακάμπτει, σύμφωνα με την Airbus China. Πηγές: ΑΠΕ-ΜΠΕ, Xinhua ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/business/862744/sky-express-tima-ti-thessaloniki-dinontas-to-onoma-tis-se-ena-apo-ta-nea-airbus-a320neo/,SKY express: Τιμά τη Θεσσαλονίκη δίνοντας  το όνομά της σε ένα από τα νέα Airbus A320neo,2021-07-21,15:42:00,Επιχειρήσεις,,,"Το όνομα “My Thessaloniki” επέλεξε η SKY express, η ταχύτερα αναπτυσσόμενη ελληνική αεροπορική εταιρεία για ένα από τα έξι νεοαποκτηθέντα υπερσύγχρονα αεροσκάφη της τύπου Airbus A320neo που συνθέτουν τον πλέον «πράσινο» και περιβαλλοντικά φιλικό στόλο στην Ελλάδα. Σύμφωνα με σχετική ανακοίνωση, η ονοματοδοσία πραγματοποιήθηκε από τον αρμόδιο Υπουργό Υποδομών και Μεταφορών κ. Κώστα Καραμανλή παρουσία του Δημάρχου Θεσσαλονίκης κ. Κωνσταντίνου Ζέρβα, της Αντιπεριφερειάρχη Μητροπολιτικής Ενότητας Θεσσαλονίκης κ. Βούλας Πατουλίδου, του Γενικού Γραμματέα Μεταφορών κ. Γιάννη Ξιφαρά, του CEO της Fraport Greece κ. Alexander Zinell, της Δ/ντριας του Γραφείου του Πρωθυπουργού στη Θεσσαλονίκη κ. Μαρίας Αντωνίου, καθώς και εκπροσώπων φορέων της Θεσσαλονίκης και γενικά της Β. Ελλάδας. Η συμβολική κίνηση αποδεικνύει έμπρακτα τη στρατηγική σημασία που έχει για την SKY express η Θεσσαλονίκη και ευρύτερα η Μακεδονία. Παράλληλα, αποτελεί μια ανταπόδοση στη μεγάλη εμπιστοσύνη που έχουν δείξει οι κάτοικοι στην εταιρεία, από την πρώτη μέρα της παρουσίας της SKY express στην πόλη, καθώς της έχουν δώσει ένα πολύ ικανοποιητικό μερίδιο αγοράς και υψηλή πληρότητα στις πτήσεις. Όπως τόνισε ο Υπουργός Υποδομών και Μεταφορών κ. Κώστας Καραμανλής: “Στην κυβέρνηση του Κυριάκου Μητσοτάκη έχουμε πάρει την απόφαση να στηρίξουμε ενεργά τον κλάδο των αερομεταφορών, που δοκιμάστηκε από την κρίση της πανδημίας αλλά έχει υγιείς επιχειρήσεις και είναι πάντα κρίσιμος για την οικονομία και για την κοινωνία μας. Μας δίνει μεγάλη χαρά και δικαιώνει την πολιτική μας, να βλέπουμε μέσα σε ένα περιβάλλον υγιούς ανταγωνισμού, δυναμικές ελληνικές επιχειρήσεις, όπως η SKY express, παρά την κρίση, να επενδύουν, να μεγαλώνουν και να στηρίζουν έμπρακτα την ελληνική οικονομία και το επιβατικό κοινό”. Αντίστοιχα, ο Δήμαρχος Θεσσαλονίκης κ. Κωνσταντίνος Ζέρβας συνεχάρη τον Επικεφαλής του Ομίλου IOGR κ. Ιωάννη Γρύλο και την ομάδα του για τους εντυπωσιακούς δείκτες, αλλά και την εμπιστοσύνη που δείχνει η εταιρεία στην Θεσσαλονίκη. Όπως είπε χαρακτηριστικά “είναι εξαιρετικά σημαντικό για την πόλη να πετάει στον κόσμο έχοντας το όνομα στα πλευρά ενός τόσο σύγχρονου αεροπλάνου” Η κ. Βούλα Πατουλίδου Αντιπεριφερειάρχης Μητροπολιτικής Ενότητας Θεσσαλονίκης ανέφερε στο χαιρετισμό της οτι “Το My Thesaloniki είναι ο,τι καλύτερο μπορούσε να συμβεί για την ενίσχυση του brand name της πόλης. Ευχαριστούμε την SKY express που δημιουργεί τη δυνατότητα να επικοινωνεί η πόλη μας με τον έξω κόσμο, όχι μόνο με το εσωτερικό, αλλά και διεθνώς. Καλή αρχή, καλές πτήσεις.” Ο κ. Alexander Zinell, CEO Fraport Greece δήλωσε: “To “My Thessaloniki” τιμά όχι μόνο την ίδια την πόλη αλλά και το αεροδρόμιό της. Η SKY EXPRESS με τη συνεχή επένδυση στο στόλο της, την επέκταση των δρομολογίων της συνδέει όλο και περισσότερους προορισμούς. Η φιλοξενία του εντυπωσιακού “My Thessaloniki” στο αεροδρόμιο «Μακεδονία» μας κάνει υπερήφανους και ευχόμαστε να είναι καλοτάξιδο.” Με τη σειρά του ο κ. Ιωάννης Γρύλος, Επικεφαλής του Ομίλου IOGR τόνισε: “H SKY express βρίσκεται σε φάση δυναμικής ανάπτυξης. Με νέα αεροσκάφη, νέους προορισμούς και νέα προϊόντα. Η Θεσσαλονίκη έχει αγκαλιάσει την SKY express από την πρώτη μέρα των πτήσεών μας. Θέλαμε λοιπόν την τιμή αυτή να την ανταποδώσουμε, δίνοντας σε ένα από τα νέα αεροσκάφη μας το όνομα της πόλης: My Thessaloniki. Εμείς ως εταιρεία θα συνεχίσουμε να παρέχουμε στους κατοίκους της Θεσσαλονίκης περισσότερες επιλογές, σε συνθήκες υγιούς ανταγωνισμού, με τον νεότερο και πιο πράσινο στόλο στη χώρα και είμαστε βέβαιοι ότι αυτή η σχέση εμπιστοσύνης μας θα γίνεται ολοένα και πιο δυνατή”. Στην εκδήλωση εγκαινιάστηκε επίσης η λειτουργία του νέου χώρου Lounge της SKY express στο Διεθνή Αερολιμένα Θεσσαλονίκης “Μακεδονία”, στο οποίο οι επιβάτες της SKY express θα απολαμβάνουν ακόμα καλύτερες υπηρεσίες στα ταξίδια τους. Σχετικά με την SKY express Η SKY express αποτελεί την ταχύτερα αναπτυσσόμενη ελληνική αεροπορική εταιρεία. Διαθέτει το μεγαλύτερο δίκτυο στο εσωτερικό της χώρας και εισέρχεται στις διεθνείς πτήσεις καλύπτοντας συνολικά 48 προορισμούς σε 9 χώρες. Έχει συνάψει σημαντικές συμφωνίες interline με παγκόσμιας εμβέλειας αεροπορικές εταιρείες όπως οι KLM, Air France, Qatar Airways, Middle East Airlines, και Cyprus Airways. Η SKY express τον τελευταίο χρόνο απέκτησε 6 νέα Airbus320neo και 6 νέα ATR 72-600, προχωρώντας σε μία από τις μεγαλύτερες επενδύσεις παγκοσμίως στο χώρο των αερομεταφορών σε μια δύσκολη περίοδο. Με τα νέα αεροσκάφη της η SKY express στο τέλος του έτους θα διαθέτει τον πλέον “πράσινο” στόλο (green fleet) στη χώρα και έναν από τους πιο περιβαλλοντικά φιλικούς στόλους σε όλη την Ευρώπη. Η SKY express ανήκει στον Όμιλο επιχειρήσεων IOGR, του επιχειρηματία Γιάννη Γρύλου. Έναν ισχυρό και δυναμικά ανερχόμενο επιχειρηματικό Όμιλο με σημαντική παρουσία σε διάφορους τομείς που απασχολεί συνολικά 5.500 εργαζομένους. Το μεγαλύτερο μέρος των εργασιών του καλύπτει ο κλάδος των αερομεταφορών, τόσο στο πτητικό σκέλος με την SKY express, όσο και της επίγειας εξυπηρέτησης σε συνεργασία με την Skyserv και την Swissport SUD, με παρουσία σε 36 αεροδρόμια της χώρας και πελάτες περισσότερες από 250 αεροπορικές εταιρείες. Σημαντική είναι η παρουσία του Ομίλου και στο χώρο του Τουρισμού, των logistics, της εμπορίας ελαιολάδου, κ.α. ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/finance/834934/mnimonio-synergasias-metaxy-eav-airbus-helicopters-gia-ti-syntirisi-ton-elikopteron-ton-enoplon-dynameon/,Μνημόνιο συνεργασίας μεταξύ ΕΑΒ – Airbus Helicopters για τη συντήρηση των ελικοπτέρων των Ενόπλων Δυνάμεων,2021-07-14,23:52:00,Οικονομία & Αγορές                \Οικονομία,,,"Μνημόνιο συνεργασίας μεταξύ της ΕΑΒ και της Airbus Helicopters που αφορά στη συντήρηση των ελικοπτέρων Super Puma της Πολεμικής Αεροπορίας, NH-90 του Στρατού Ξηράς και Dauphin του Λιμενικού Σώματος υπογράφηκε χθες, στο περιθώριο της διεθνούς έκθεσης ‘Αμυνας & Ασφαλείας “DEFEA 2021”, στις εγκαταστάσεις του εκθεσιακού χώρου Metropolitan Expo στα Σπάτα. Το μνημόνιο υπέγραψαν ο διευθύνων σύμβουλος της Ελληνικής Αεροπορικής Βιομηχανίας Δημήτριος Παπακώστας και ο αντιπρόεδρος Βιομηχανικών Συνεργασιών της Airbus Helicopters Michel Carzan. Με την εν λόγω συμφωνία η EAB προσβλέπει στην ανάδειξή της σε εξουσιοδοτημένο κέντρο συντήρησης της Airbus Helicopters εμπλουτίζοντας σημαντικά την τεχνογνωσία της. Τα οφέλη και για τις δύο εταιρείες είναι μεγάλα καθώς αυτή η συνεργασία θα επεκτείνει τη δυνατότητα διείσδυσής τους στην εγχώρια αλλά και τη διεθνή αγορά, επισημαίνεται περαιτέρω στην ανακοίνωση της ΕΑΒ. ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/techscience/797351/c919-to-kineziko-epivatigo-aeroskafos-proklisi-se-boeing-kai-airbus/,C919: Το κινεζικό επιβατηγό αεροσκάφος- πρόκληση σε Boeing και Airbus,2021-07-09,12:32:00,Τεχνολογία & Επιστήμη,,,"Κοντά στο να πάρει την έγκριση του Πεκίνου για να αρχίσει τις πτήσεις για εμπορικούς σκοπούς βρίσκεται το πρώτο επιβατηγό αεροπλάνο της Κίνας, C919, μετά από πάνω από μια δεκαετία ανάπτυξης. Όπως σημειώνουν οι Financial Times, το αεροσκάφος, για την ανάπτυξη του οποίου χρειάστηκαν δεκάδες δισεκατομμύρια δολάρια σε κρατική υποστήριξη, αποτελεί έναν νέο παράγοντα που μπορεί να αλλάξει τα δεδομένα σε μια βιομηχανία όπου κυριαρχούν η ευρωπαϊκή Airbus και η αμερικανική Boeing, φέρνοντας στο «παιχνίδι» την κινεζική, υποστηριζόμενη από το κράτος, Comac. Οι «ρίζες» της εταιρείας βρίσκονται στη στρατιωτική αεροπορική βιομηχανία και έχει ανακοινώσει περίπου 1.000 παραγγελίες και options για το αεροπλάνο, κυρίως από εγχώριους πελάτες. Η πρώτη παράδοση, στην China Eastern Airlines, αναμένεται ως το τέλος του έτους. Το Πεκίνο, υπογραμμίζουν οι FT, δεν έχει κρύψει την επιθυμία του να «σπάσει» την κυριαρχία των δύο δυτικών κολοσσών, συνδράμοντας στην ανάπτυξη του αεροσκάφους με 72 δισ. δολάρια σε κρατική στήριξη, βάσει εκτιμήσεων του αμερικανικού Center for Strategic and International Studies. Σύμφωνα με τον Ντέιβιντ Γιου, ειδικό σε θέματα χρηματοδότησης αερογραμμών στην China Aviation Valuation Advisors που διδάσκει επίσης στο New York University Shangai, είπε πως αν και δεν υπάρχει «ξεκάθαρη υποχρέωση» για τις κινεζικές αερογραμμές να αγοράσουν το αεροπλάνο, «είμαι βέβαιος πως υπάρχουν ισχυρές συστάσεις» από το κράτος. Όπως γράφουν οι FT, το C919 δεν φαίνεται να είναι εφάμιλλο από άποψης αποδοτικότητας καυσίμων ή εμβέλειας των τελευταίων εκδόσεων του Airbus A320 ή του Boeing 737, ωστόσο οι δύο δυτικοί κολοσσοί προβληματίζονται ότι οι επόμενες εκδόσεις θα μπορούσαν να πλήξουν τις παραγγελίες από την Κίνα, η οποία εξελίσσεται στη μεγαλύτερη αεροπορική αγορά του κόσμο. Η Boeing προβλέπει πως οι αερογραμμές της χώρας θα προμηθευτούν συνολικά 8.600 αεροπλάνα μέσα στα επόμενα 20 χρόνια. «Η Comac δεν είναι απειλή σε κανέναν εκτός της Κίνας» είπε ο Ρίτσαρντ Αμπουλάφια, αντιπρόεδρος της Teal Group. «Μα είναι η μεγαλύτερη αγορά εξαγωγών στον πλανήτη». ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/opinion/761919/airbus-a340-o-tetrakinitirios-gigantas-ton-aitheron/,Airbus A340: Ο τετρακινητήριος γίγαντας των αιθέρων,2021-07-01,16:01:00,Απόψεις,,,"Γράφει ο Δημήτρης Ζοπουνίδης, Ιδρυτής επιστημονικού ιστότοπου aviationlife.gr Φοιτητής τμήματος Οργάνωσης και Διοίκησης Επιχειρήσεων, Πανεπιστήμιο Μακεδονίας. Πρόκειται για το πρώτο τετρακινητήριο, ευρείας ατράκτου αεροσκάφος, μεσαίων και μεγάλων αποστάσεων της κατασκευάστριας Airbus, μέχρι την κατασκευή του θηρίου Airbus A380. Προσφάτως, στις 25/06/2021, η Lufthansa πήρε την απόφαση να επαναφέρει 5 Airbus A340-600 σε υπηρεσία, από το αεροδρόμιο Teruel στη Ισπανία όπου και βρίσκονταν για στάθμευση μακράς διαρκείας. Αυτή είναι και η κύρια αφορμή του παρακάτω άρθρου. Σχετικά την οικογένεια A340 της Airbus Το τετρακινητήριο αεροσκάφος παράχθηκε από το 1991 μέχρι και το 2011, όποτε και σταμάτησε η παραγωγή του προγράμματος. Από τους πρώτους αερομεταφορείς που το χρησιμοποιήσαν ήταν η Air France και η Lufthansa. Υπάρχουν ακόμη αεροπορικές εταιρείες, που επιχειρούν με τον τύπο αυτό του αεροσκάφους στο στόλο τους ενώ άλλες το έχουν ήδη αποσύρει. Η οικογένεια Airbus A340 περιλαμβάνει τις εξής παραλλαγές: Α340-200 Α340-300 Α340-500 Α340-600 Από την πρώτη παραλλαγή μέχρι την τελευταία, το A340 μπορεί να φιλοξενήσει από 250 επιβάτες έως και 475 παρέχοντας πτήσεις έως 9.000 ναυτικά μίλια. Με την υποστήριξη τεσσάρων κινητήρων, το A340 επιχειρεί, υποστηρίζοντας απευθείας πτήσεις προς πολλούς προορισμούς. Επιτρέπει επίσης τις πτήσεις από αεροδρόμια σε μεγάλα υψόμετρα και κλιματολογικές συνθήκες που θα ήταν εκτός ορίων για άλλα αεροσκάφη. Το A340 έχει συγκεντρώσει μερικούς εντυπωσιακούς αριθμούς: πάνω από 600 εκατομμύρια επιβάτες έχουν πετάξει, πάνω από 20 εκατομμύρια ώρες πτήσης, 2,5 εκατομμύρια κύκλοι πτήσεων με αεροπορικές εταιρείες που πετούν το A340 για 16 ώρες την ημέρα, έχουν παραγγελθεί πάνω από 370 Α340. Ο τετρακινητήριος γίγαντας, χρησιμοποιεί την ίδια βασική άτρακτο και πτέρυγα με τον κινητήρα του Airbus A330. Μερικές από τις αεροπορικές εταιρείες που το χρησιμοποιούν είναι οι εξής: Lufthansa Air Belgium Edelweiss Brussels Airlines (eurowings) SWISS Ενώ, πάρα πολλά είναι τα παραδείγματα αεροπορικών εταιρειών που το έχουν αποσύρει από το στόλο τους. Air France Air China Emirates Etihad TAP Saudia Iberia Joon Finnair EgyptAir Austrian Airlines Air Canada Virgin Atlantic SAS Iberia Singapore Airlines Χρήστες για το Καλοκαίρι 2021 στην Ευρώπη Λίγοι είναι οι αερομεταφορείς του A340 στην Ευρώπη. Από τους βασικούς που έχουν απομείνει είναι η SWISS, Lufthansa, eurowings και edelweiss καθώς και η Air Belgium, ενώ υπάρχουν ακόμη κάποια παραδείγματα. Η edelweiss, μάλιστα, πολλές φορές, το έχει τοποθετήσει σε γραμμές προς Ελλάδα όπως για παράδειγμα, το δρομολόγιο Ζυρίχη – Ηράκλειο (ZRH-HER). Η Air Belgium επίσης, έχει αποσύρει το ένα από τα τέσσερα του στόλου της στις αρχές του 2021. Αρχικά, το A340 φάνηκε να κατασκευάστηκε για επιτυχείς πτήεις. Έκανε 89 παραγγελίες μέχρι το τέλος του 1987 και το Paris Air Show, αφού ανακοινώθηκε επίσημα λίγο πριν από την εκδήλωση. Το πρώτο A340-200 ξεκίνησε να επιχειρεί με τη Lufthansa τον Μάρτιο του 1993. Η Air France παρέλαβε το πρώτο της A340-300 περίπου την ίδια περίοδο. Το Airbus A340-200, το οποίο ονομάστηκε World Ranger, δημιούργησε μια σειρά από ρεκόρ πετώντας σε όλο τον κόσμο με μια μόνο στάση ανεφοδιασμού από το Παρίσι Air Show του 1993. Από το Le Bourget, πέταξε στη Νέα Ζηλανδία, ανεφοδιάστηκε σε καύσιμα και έπειτα πέταξε στο Παρίσι, ολοκληρώνοντας το γύρο του κόσμου σε 48 ώρες και 22 λεπτά. Κατά τα επόμενα χρόνια, το A340 παραγγέλθηκε από πολλές μεγάλες αεροπορικές εταιρείες, συμπεριλαμβανομένων των Cathay Pacific και Singapore Airlines. Η Singapore Airlines, ανέπτυξε το A340 στη μακρύτερη διαδρομή του κόσμου, συνδέοντας τη Σιγκαπούρη με το Newark με all-business κατηγορία θέσεων της παραλλαγής A340-500. Η Virgin Atlantic έγινε ο πελάτης που εκτόξευσε το A340-600 το 2002, επιχειρώντας με 19 του τύπου, μαζί με 10 A340-300s. Γιατί απέτυχε το πρόγραμμα Η κατανάλωση καυσίμου του Α340 ήταν η Αχίλλειος πτέρνα για το αεροσκάφος. Το Airbus A340 ανταγωνιζόταν το Boeing 777 για το μερίδιο αγοράς. Δύο κινητήρες κοστίζουν λιγότερο από τέσσερις, για πολλές αεροπορικές εταιρείες. Η προσθήκη στα προβλήματά του A340 ήταν το δραματικά αυξανόμενο κόστος καυσίμων μέσα στην πάροδο του χρόνου. Μέχρι τη στιγμή που η παγκόσμια οικονομική κρίση χτύπησε το 2008, το κόστος των καυσίμων είχε φτάσει σχεδόν στα 4 $ το γαλόνι, από 0,5 $ το γαλόνι, 10 χρόνια πριν. Το A340 δεν ήταν πλέον οικονομικό, και άρχισε αργά αργά να εξαφανίζεται από τους ουρανούς αφού ολοένα και περισσότερες αεροπορικές, στρέφονταν σε άλλες λύσεις. Χρήσιμοι αριθμοί και Στατιστικά Το τελειωτικό χτύπημα για τον Τετρακινητήριο Γίγαντα, ήρθε με την έναρξη της πανδημίας COVID, το 2020. Τον Ιανουάριο του 2019, επιχειρούσαν περίπου 120 A340 κάθε μέρα. Μέχρι τον Ιανουάριο του 2020, αυτό είχε φυσικά μειωθεί σε περίπου 80-90 την ημέρα, καθώς συνεχίστηκε η φθορά του τύπου. Όμως, καθώς ο κόσμος έκλεισε εν μέσω της εξάπλωσης του ιού, η έξοδος του Α340 από το επιχειρησιακό έργο, επιταχύνθηκε με απίστευτο ρυθμό. Μέχρι το τέλος Μαρτίου του 2020, μόνο λίγο περισσότερα από 20 αεροσκάφη πετούσαν, την ημέρα. Οι δραστηριότητές του A340, έφτασαν στο χαμηλότερο σημείο στις 6 Απριλίου, όταν μόλις 13 A340 πέταξαν σε όλο τον κόσμο. Η ανάκαμψη συνέχισε να είναι ασταθής. Σήμερα, ο αριθμός των Α340 σε λειτουργία συνεχίζει να αγωνίζεται να φτάσει πάνω από 30 την ημέρα. Τις περισσότερες μέρες, μόλις 25 αεροσκάφη πετούν. Η Virgin Atlantic έχει αφαιρέσει εντελώς τον τύπο, όπως και η SAS. Η Air Belgium απέσυρε τα τέσσερα τελευταία της, ενώ και η ισπανική Iberia απέσυρε τον Αύγουστο του περασμένου έτους, το σύνολο των Α340 του στόλου της. Ενώ το αεροσκάφος παραμένει σε λειτουργία με περίπου 20 χειριστές, ο καθένας έχει μόνο λίγα του τύπου που απομένει. Το A340, είτε θεωρείται επιτυχία ή αποτυχία, είναι τώρα ένα σπάνιο θέαμα πλέον. Μερικοί από τους μεγαλύτερους operators διαχρονικά, ήταν η Lufthansa με 59 παραγγελίες με το πρώτο να εντάσσεται στον στόλο το 1992, η Iberia με συνολικά 34 παραγγελίες με το πρώτο να εντάσσεται το 1996, η Singapore Airlines με 22 παραγγελίες, οπού έγιναν το 1996. Το ενδιαφέρον με την Singapore Airlines, μάλιστα, είναι πως πούλησε τα αποσυρθέντα A340 στην κατασκευάστρια Boeing με στόχο την ένταξη του Boeing 777 στον στόλο της. Τέλος, μία ικανή παραγγελία είχε και η Virgin Atlantic με 21 αεροσκάφη. Η International Lease Finance Corporation, επίσης, κατείχε παραγγελία, 29 παραγγελιών. Συμπερασματικά, το Airbus A340 ή αλλιώς ο «Τετρακινητήριος Γίγαντας των Αιθέρων», έχει περάσει στην ιστορία της αεροπορικής βιομηχανίας και όσα παραμένουν «εν ζωή», δηλαδή σε πτητικό και επιχειρησιακό έργο, αναμένεται να εξαλειφθούν, όσο περνούν οι δεκαετίες. Για περισσότερες αναλύσεις και άρθρα αεροπορικού ενδιαφέροντος, με επιστημονική προσέγγιση, επισκεφτείτε τον επιστημονικό ιστότοπο aviationlife.gr ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/business/740518/chalkidiki-plirotites-100-sta-airbnb-anamenei-o-pasyda/,Χαλκιδική: Πληρότητες 100% στα Airbnb αναμένει ο ΠΑΣΥΔΑ,2021-06-29,00:02:00,Επιχειρήσεις,,,"Από την έντυπη έκδοση Της Βάσως Βεγίρη [email protected] Μια πολύ διαφορετική εικόνα όσον αφορά την τουριστική κίνηση προς τη Βόρεια Ελλάδα -και όχι μόνο- το φετινό καλοκαίρι σε σύγκριση με τις «χαμηλές πτήσεις» που αναμένουν οι ξενοδοχειακές μονάδες -σε σχέση με το 2019-, σύμφωνα με τις εκτιμήσεις των Ενώσεων Ξενοδόχων και της Πανελλήνιας Ομοσπονδίας τους, έρχεται από τα μέτωπα τόσο των βραχυχρόνιων μισθώσεων όσο και των ενοικιαζόμενων δωματίων και διαμερισμάτων. Βραχυχρόνιες μισθώσεις Όσον αφορά τις βραχυχρόνιες μισθώσεις (airbnb και συναφείς πλατφόρμες) η Χαλκιδική καταγράφει πολύ υψηλή ζήτηση και «χτυπάει» ήδη πληρότητες 100% για Ιούλιο και Αύγουστο, όπως επισημαίνει στη «Ν» ο πρόεδρος του Πανελλήνιου Συλλόγου Διαχειριστών Ακινήτων (ΠΑΣΥΔΑ), Ανδρέας Χίου, ενώ και τώρα τον Ιούνιο έχει επίσης πολλές κρατήσεις και πολύ υψηλές πληρότητες, καθώς δεν επηρεάζεται ιδιαίτερα από τη βρετανική αγορά. Υψηλές πληρότητες καταγράφονται -πάντοτε στον τομέα των βραχυχρόνιων μισθώσεων- και στην Πιερία, ενώ αρκετή κινητικότητα έχει στον τομέα αυτό τώρα στη διάρκεια του Ιουνίου και η Θεσσαλονίκη, κυρίως από Έλληνες. Στη Βόρεια Ελλάδα, σύμφωνα με τον κ. Χίου, ποσοστό 60%- 70% των κρατήσεων προέρχεται από Βαλκάνιους επισκέπτες, συγκεκριμένα Σέρβους, Βούλγαρους, Κροάτες, Σκοπιανούς και λίγους Τούρκους. Η ζήτηση μάλιστα από την Τουρκία είναι ανοδική τόσο για τη Βόρεια Ελλάδα όσο και συνολικά για τα ελληνικά θέρετρα. Στη συνέχεια ακολουθούν στις βραχυχρόνιες μισθώσεις σε Χαλκιδική, Πιερία κ.λπ. οι Γερμανοί, οι Ρώσοι και οι Ουκρανοί. Αντίστοιχα, στα νησιά η ζήτηση για βραχυχρόνιες μισθώσεις προέρχεται ως επί το πλείστον από Γερμανούς και Ιταλούς και υπάρχει ενδιαφέρον και από Βρετανούς, αλλά το «τοπίο» από τη βρετανική αγορά παραμένει θολό λόγω των ταξιδιωτικών οδηγιών της χώρας όσον αφορά την πανδημία. Η «γκρίζα» ζώνη Σε πρόσφατες δηλώσεις του ο πρόεδρος της Πανελλήνιας Ομοσπονδίας Ξενοδόχων, Γρηγόρης Τάσιος, ανέφερε ότι το τριήμερο του Αγίου Πνεύματος δεν άφησε ισχυρό αποτύπωμα στα ελληνικά ξενοδοχεία και εστίασε στην άνθηση της βραχυχρόνιας μίσθωσης που παρατηρήθηκε το συγκεκριμένο διάστημα, ζητώντας εντατικοποίηση των ελέγχων σε καταλύματα (τύπου airbnb) που εξακολουθούν, όπως υποστήριξε, να κινούνται στην «γκρίζα» ζώνη της οικονομίας, ενώ εκτίμησε ότι φέτος δύσκολα θα επιτευχθεί το 50% του 2019 σε αριθμούς και έσοδα για τον ελληνικό τουρισμό. Στον αντίποδα, ο πρόεδρος του ΠΑΣΥΔΑ, Ανδρέα Χίου, επισημαίνει ότι η αύξηση της ζήτησης για βραχυχρόνιες μισθώσεις στην έξοδο της πανδημίας είναι διεθνές φαινόμενο και η τάση είναι σαφής για την επόμενη δεκαετία τουλάχιστον, ότι ο κόσμος δεν θέλει πια τις μεγάλες ξενοδοχειακές μονάδες και προτιμά να ενσωματώνεται στις τοπικές κοινωνίες. Συνολικά φέτος στη χώρα μας ο κ. Χίου εκτιμά ότι οι βραχυχρόνιες μισθώσεις θα φτάσουν το 80%-90% της αντίστοιχης κίνησης του 2019, ενώ οι τιμές διάθεσης των ακινήτων είναι στα ίδια επίπεδα με το 2019 και δεν αναμένεται να αυξηθούν για άλλα δύο χρόνια. Δωμάτια και διαμερίσματα Πολύ θετικά είναι τα μηνύματα και από το μέτωπο των ενοικιαζόμενων δωματίων και διαμερισμάτων. Όπως αναφέρει στη «Ν» ο πρόεδρος της Ομοσπονδίας Τουριστικών Καταλυμάτων (Ενοικιαζόμενων Δωματίων και Διαμερισμάτων) Χαλκιδικής «Αριστοτέλης», Τριαντάφυλλος Παπαϊωάννου, εδώ και μία εβδομάδα υπάρχει μεγάλη αύξηση της ζήτησης και το 60% των καταλυμάτων των μελών της Ομοσπονδίας έχει ήδη πληρότητες 80% για το διάστημα από το δεύτερο δεκαήμερο του Ιουλίου μέχρι τέλη Αυγούστου, όσο ήδη και στο τρέχον διάστημα. Επί του παρόντος οι επισκέπτες είναι 50%- 50% Έλληνες και Βαλκάνιοι, ενώ για Ιούλιο-Αύγουστο το 80% των κρατήσεων προέρχεται από τα Βαλκάνια, κυρίως από Σερβία, Ρουμανία, Βουλγαρία, Ουκρανία και λιγότερο από Ρωσία και Σκόπια. Οι τιμές, σύμφωνα με την Ομοσπονδία, είναι κατά 10%-15% χαμηλότερες από το 2019. Αξίζει να σημειωθεί ότι η Ομοσπονδία Τουριστικών Καταλυμάτων Χαλκιδικής «Αριστοτέλης» αριθμεί περί τις 44.000 κλίνες σε 3.260 καταλύματα στη Χαλκιδική και την ανατολική πλευρά του νομού Θεσσαλονίκης (Ασπροβάλτα και πέριξ) εκ των οποίων στην Κασσάνδρα και τη Σιθωνία περί τα 2.100 καταλύματα και πάνω από 700 στην προ του Αγίου Όρους περιοχή. ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/clickatlife/742005/sybtomata-covid-19-kata-tin-ptisi-i-airbus-schediase-ti-lysi/,Συμπτώματα Covid-19 κατά την πτήση; Η Airbus σχεδίασε τη λύση,2021-06-28,10:42:00,Clickatlife,,,"Τώρα που τα ταξίδια ξεκινούν ξανά, τα αεροδρόμια και οι αεροπορικές προσπαθούν να σχεδιάσουν μέτρα ασφαλείας για τους επιβάτες, όσο υπάρχει ακόμη η πανδημία Covid-19. Ακόμη, όμως, κι αν οι μάσκες και ο έλεγχος της θερμοκρασίας, όπως και το πιστοποιητικό εμβολιασμού ή τα αποτελέσματα τεστ, είναι πλέον διαδεδομένες και εφαρμοσμένες τακτικές, υπάρχει ακόμη η πιθανότητα ένας επιβάτης να παρουσιάσει συμπτώματα κατά τη διάρκεια πτήσης. Κι αν το αεροσκάφος είναι γεμάτο, είναι δύσκολο αυτός ο επιβάτης να κρατήσει αποστάσεις 2 μέτρων από τους υπόλοιπους. Διαβάστε περισσότερα ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/kosmos/738498/airbus-prosferei-i-synarmologisi-ton-machitikon-eurofighter-stin-elvetia/,Airbus: Προσφέρει η συναρμολόγηση των μαχητικών Eurofighter στην Ελβετία,2021-06-27,12:45:00,Κόσμος,,,"Η Airbus προσέφερε τη συναρμολόγηση των μαχητικών Eurofighter στην Ελβετία αν η Βέρνη επιλέξει το αναφερόμενο μαχητικό αεροσκάφος για ένα αμυντικό συμβόλαιο έξι δισεκατομμυρίων ελβετικών φράγκων (6,5 δισεκατομμυρίων δολαρίων), σύμφωνα με μία δήλωση υψηλόβαθμου πωλητή της ευρωπαϊκής κοινοπραξίας σε κυριακάτική εφημερίδα της Ελβετίας. Η Γερμανία, η Ιταλία, η Ισπανία και η Βρετανία που κατασκευάζουν το Eurofighter, έχουν προσφέρει στη Βέρνη ένα συνολικό πλαίσιο πολιτικής συνεργασίας στην περίπτωση που προτιμηθεί το Eurofighter, καθώς στον ελβετικό διαγωνισμό λαμβάνουν μέρος δύο αμερικανικά και δύο ευρωπαϊκά μαχητικά αεροσκάφη, που αναμένεται να παραδοθούν μέχρι το 2025. Η ελβετική κυβέρνηση πρόκειται να αποφασίσει την Τετάρτη για τις υποψηφιότητες του Eurofighter, αλλά και του Rafale που κατασκευάζει η γαλλική Dassault, όπως και των αμερικανικών F/A-18 Super Hornet (Boeing) και F35-A Lightning II (Lockheed Martin), προκειμένου να αντικαταστήσει τα τεχνολογικά ξεπερασμένα F/A-18 Hornet, που διαθέτει. Η ελβετική τηλεόραση ανέφερε την προηγούμενη εβδομάδα, ότι το αεροσκάφος F-35 παρείχε τις καλύτερες τεχνικές και οικονομικές προδιαγραφές για την αξιολόγησή του από την Ελβετία, αλλά η τελική απόφαση παραμένει ακόμη ανοιχτή. Η εφημερίδα «SonntagsZeitung» δημοσίευσε μία δήλωση του Μπέρνχαρντ Μπρένερ, υπεύθυνου πωλήσεων στην Airbus Defence and Space που υποστήριξε ότι η ουδέτερη Ελβετία, δε θα πρέπει να πάει μόνη της, σε αυτή την αξιολόγηση. «Τα οικονομικά και πολιτικά στοιχεία είναι επίσης, σημαντικά» επεσήμανε ο ίδιος. Η εφημερίδα ανέφερε ότι η Airbus κατέθεσε ένα ντοσιέ 700 σελίδων μόνο για οικονομικά «αντισταθμιστικά οφέλη» προδιαγράφοντας περιφερειακές συμφωνίες που επιστρέφουν το οικονομικό κόστος του συμβολαίου πίσω σε τοπικούς προμηθευτές. Η κυβέρνηση είναι μοιρασμένη ανάμεσα σε αυτούς που είναι υπέρ του F-35 και σε αυτούς που θα προτιμούσαν μία ευρωπαϊκή συμφωνία για να βοηθήσει στη διατήρηση ενός ομαλού πλαισίου σχέσεων με την Ευρωπαϊκή Ένωση, μετά την κίνηση της Ελβετίας να εγκαταλείψει το προσχέδιο μιας διμερούς συμφωνίας, μετά από δύο χρόνια συνομιλιών. Οι υπουργοί Άμυνας της Γερμανίας, της Ιταλίας, της Ισπανίας και της Βρετανίας ενημέρωσαν τη Βέρνη την προηγούμενη χρονιά, προσφέροντας όχι μόνο στρατιωτική συνεργασία, όπως η εκπαίδευση, αλλά και συνεργασίες σε οικονομικό, ενεργειακό, επιστημονικό επίπεδο, στο περιβάλλον, στις μεταφορές, στην κυβερνοασφάλεια και στις υποδομές, όπως δήλωσε ο Μπρένερ στην ίδια εφημερίδα. Η Γαλλία από την πλευρά της, πιέζει τη Βέρνη να επιλέξει το Rafale, ενώ ο Αμερικανός πρόεδρος Τζο Μπάιντεν συζήτησε τη συμφωνία προμήθειας αμερικανικού μαχητικού με τους ηγέτες της Ελβετίας, καθώς βρέθηκε στη Γενεύη αυτό το μήνα, για συνομιλίες με το Ρώσο πρόεδρο Βλαντιμίρ Πούτιν. Το υπουργείο Άμυνας αρνήθηκε να σχολιάσει για τη διαδικασία. Πηγές: ΑΠΕ-ΜΠΕ, Reuters ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/finance/686068/oi-ipa-kai-i-ee-erchontai-se-anakochi-gia-tin-17eti-eboriki-diamachi-tis-boeing-airbus/,Οι ΗΠΑ και η ΕΕ έρχονται σε ανακωχή για την 17ετή εμπορική διαμάχη της Boeing-Airbus,2021-06-15,16:35:00,Οικονομία & Αγορές,,,"Οι Ηνωμένες Πολιτείες και η Ευρωπαϊκή Ένωση δήλωσαν την Τρίτη ότι ηρθαν σε ανακωχή στη σχεδόν 17χρονη διαμάχη για επιδοτήσεις αεροσκαφών, συμφωνώντας να αναστείλουν τους πενταετείς δασμούς που απορρέουν από τη διαμάχη των Boeing-Airbus. Το πακέτο δασμών της εποχής Τραμπ που είχε προκαλέσει ένταση στις μεταξύ τους σχέσεις. Η πρόεδρος της Ευρωπαϊκής Επιτροπής Ούρσουλα φον ντερ Λάιεν επιβεβαίωσε σήμερα τη συμφωνία μεταξύ της ΕΕ και των ΗΠΑ για την επίλυση της μακράς τους διαμάχης για αθέμιτες επιδοτήσεις στις αεροπορικές εταιρίες Airbus και Boeing. «Η σύνοδος ξεκίνησε με μια σημαντική εξέλιξη για τα αεροσκάφη … Αποφασίσαμε από κοινού να επιλύσουμε αυτή την διαμάχη. Σήμερα τηρήσαμε την υπόσχεσή μας», δήλωσε η φον ντερ Λάιεν μετά την άφιξη του Αμερικανού Τζο Μπάιντεν στις Βρυξέλλες για τη σύνοδο ΕΕ/ΗΠΑ. Οι δύο πλευρές βρίσκονται σε διαμάχη από το 2004 σε παράλληλες υποθέσεις στον Παγκόσμιο Οργανισμό Εμπορίου για επιδοτήσεις προς την αμερικανική εταιρία αεροσκαφών Boeing και την ευρωπαϊκή Airbus. Συμφώνησαν τον Μάρτιο σε τετράμηνη αναστολή δασμών σε προϊόντα ύψους 11,5 δισεκ. δολαρίων που περιλαμβάνουν από ευρωπαϊκό κρασί έως αμερικανικό καπνό και οινοπνευματώδη ποτά, τους οποίους είχαν επιβάλει στο πλαίσιο της διαμάχης. Σήμερα είπαν ότι τους αναστέλλουν για πέντε χρόνια, ενώ συνεχίζουν να εργάζονται επί μίας συνολικής συμφωνίας για το ποιες επιδοτήσεις επιτρέπονται. Ο Γάλλος υπουργός Οικονομίας Μπρουνό Λε Μερ χαιρέτισε σήμερα την «καλή συμφωνία» μεταξύ της ΕΕ και των ΗΠΑ για τη διαμάχη Airbus/Boeing και ζήτησε να «κλείσει οριστικά» το θέμα αυτό, σε δήλωσή του προς το Γαλλικό Πρακτορείο. Είναι «εξαιρετική είδηση για τις γαλλικές και τις ευρωπαϊκές εταιρίες», ήταν η αντίδραση του Γάλλου υπουργού Εξωτερικού Εμπορίου Φρανκ Ριστέρ. Από την πλευρά της Airbus χαιρέτισε τη συμφωνία, λέγοντας ότι δημιουργεί «συνθήκες ισότιμου ανταγωνισμού». «Από την πλευρά της Airbus, σαφώς τη χαιρετίζουμε», δήλωσε σήμερα ο γενικός εμπορικός διευθυντής της εταιρίας Κρίστιαν Σέρερ σε προγραμματισμένη συνέντευξη Τύπου. «Οτιδήποτε δημιουργεί ίσους όρους ανταγωνισμού σε αυτή την ιδιαίτερα ανταγωνιστική βιομηχανία και αποτρέπει αυτή την τρομερή εφαρμογή δασμών που είναι επιζήμια και για τις δύο πλευρές είναι καλό», δήλωσε. naftemporiki.gr με πληροφορίες από ΑΜΠΕ, Reuters, CNBC ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/finance/641625/airbnb-stin-koryfi-tis-evropis-oi-ellinikes-paratheristikes-katoikies-oi-times/,Airbnb: Στην κορυφή της Ευρώπης οι ελληνικές παραθεριστικές κατοικίες – Οι τιμές,2021-06-05,19:18:00,Οικονομία & Αγορές                \Οικονομία,,,"«Οι βραχυχρόνιες μισθώσεις στη χώρα μας έχουν αυξηθεί σε ποσοστό 120% σε σχέση με τις προηγούμενες τριάντα ημέρες, όταν ο μέσος όρος στην Ευρώπη είναι 60%. Αυτό δείχνει ότι η χώρα μας είναι η πρώτη επιλογή των Ευρωπαίων που επιλέγουν λόγω των επιδημιολογικών δεδομένων τα ακίνητα βραχυχρόνιας μίσθωσης». Αυτό ανέφερε  ο πρόεδρος του Πανελληνίου Δικτύου E-Real Estate, Θεμιστοκλής Μπάκας μιλώντας στην ΕΡΤ1. Σύμφωνα με τον κ. Μπάκα,  τα επόμενα χρόνι θα υπάρξει μια νέα γενιά που θα δίνει μεγαλύτερη έμφαση σε θέματα υγιεινής και ασφάλειας. Ήδη από το περσινό καλοκαίρι αλλά και από τα μέχρι σήμερα δεδομένα, εγχώριοι και αλλοδαποί επιλέγουν κυρίως αυτοτελή διαμερίσματα/κατοικίες εγγεγραμμένα σε πλατφόρμες βραχυχρόνιας μίσθωσης ή/και βίλες, bungalows σε ξενοδοχειακές μονάδες με στόχο την θωράκιση της υγείας τους βάση των υγειονομικών πρωτοκόλλων. Αναφορά κάνει επίσης στην κατηγορία του  «υπαρξιακού» τουρίστα (existential tourist), που κύριο μέλημα του είναι η σε βάθος γνώση και η ολοκληρωτική απορρόφηση του από την κουλτούρα και τις συνήθειες και τον τρόπο ζωής των ντόπιων κατοίκων του προορισμού που επισκέπτονται. Αυτή η κατηγορία τουριστών αναπτύσσεται έντονα τα τελευταία χρόνια, ενώ θα μπορούσαμε να ισχυριστούμε ότι ένας βασικός – αρχικός παράγοντας ανάπτυξης της βραχυχρόνιας μίσθωσης, αποτέλεσε η άνωθεν κατηγορία τουρίστα. Υπενθυμίζοντας εξάλλου πως η τηλεργασία εξαπλώνεται σημειώνει την ανάγκη τα νέα δεδομένα να ληφθούν υπόψιν κατά τον σχεδιασμό του νέου μοντέλου τουρισμού. «Απαιτείται πλέον ένας ειδικός χώρος εργασίας με όλες τις απαιτούμενες προδιαγραφές για τους ταξιδιώτες – τουρίστες της επόμενης “μέρας”». «Ο ακριβός τουρισμός και η διαμονή πολυτελείας ανακάμπτουν πολύ ταχύτερα από τον μαζικό τουρισμό μετά την κρίση. Το brand «Ήλιος και Θάλασσα» δεν φτάνει όταν στοχεύεις τον ποιοτικό τουρισμό, τους τουρίστες εκείνους που ενδιαφέρονται για τουριστικά προϊόντα υψηλότερης αξίας και έχουν την δυνατότητα για πολυτελή διαμονή και πολύ υψηλές δαπάνες», επισημαίνει τονίζοντας:«Απαιτείται βελτίωση της ποιότητας και πιστοποίηση των ξενοδοχειακών μονάδων, καθώς επίσης και δημιουργία πολυτελών θέρετρων» Σύμφωνα με τα στοιχεία του Πανελλαδικού Δίκτυου E-Real Estates οι τιμες σε καταλύμματα Airbnb (*Βίλες με 2Υ/Δ χωρητικότητας 4μελή οικογένεια με ιδιωτική πισίνα ή κοινόχρηστη σε συγκρότημα κατοικιών ) διαμορφώνονται, σε διάφοες περιοχές της χώρας ως εξής: ΠΕΡΙΟΧΗ ΤΙΜΕΣ / ΕΒΔΟΜΑΔΑ 6 Διανυκτερεύσεις ΙΟΥΝΙΟ ΤΙΜΕΣ / ΕΒΔΟΜΑΔΑ 6 Διανυκτερεύσεις ΙΟΥΛΙΟ ΤΙΜΕΣ / ΕΒΔΟΜΑΔΑ 6 Διανυκτερεύσεις ΑΥΓΟΥΣΤΟ ΜΥΚΟΝΟΣ ΧΩΡΑ ΜΥΚΟΝΟΥ 2021:Από 1.588 2020: 1.880-2.100 2019:3.150 2021:Από 2.066 2020: Από 2.730 2019 :3.360 2021:Από 2.170 2020: Από 4.161 2019:4.800 ΟΡΝΟΣ 2021: Από 1.440 2020: 1.680-2.100 2019: 2.923 2021:Από 2.430 2020: Από 2.730 2019 :3.897 2021:Από 3.000 2020:Από 2.926 2019:3.897 ΠΛΑΤΥΣ ΓΥΑΛΟΣ 2021:Από 2.545 2020: Από 3.606 2019:4.675 2021: Από 4.430 2020: Από 4.400 2019 :5.339 2021:Από 4.500 2020: Από 6.293 2019:7.772 ΠΕΡΙΟΧΗ ΤΙΜΕΣ / ΕΒΔΟΜΑΔΑ 6 Διανυκτερεύσεις ΙΟΥΝΙΟ ΤΙΜΕΣ / ΕΒΔΟΜΑΔΑ 6 Διανυκτερεύσεις ΙΟΥΛΙΟ ΤΙΜΕΣ / ΕΒΔΟΜΑΔΑ 6 Διανυκτερεύσεις ΑΥΓΟΥΣΤΟ ΣΑΝΤΟΡΙΝΗ ΑΚΡΩΤΗΡΙ 2021:Από 2.160 2020:Από 1.924 2019:3.128 2021:Από 2.358 2020:Από 2.450 2019:3.910 2021:Από 2.484 2020:2.489-3.360 2019:4.490 ΟΙΑ 2021:Από 2.287 2020:3.511-4.729 2019:7.714 2021:Από 2.938 2020: 4.148-4.729 2019:8.891 2021:Από 2.938 2020:4.748-5.187 2019:10.122 ΠΕΡΙΟΧΗ ΤΙΜΕΣ / ΕΒΔΟΜΑΔΑ 6 Διανυκτερεύσεις ΙΟΥΝΙΟ ΤΙΜΕΣ / ΕΒΔΟΜΑΔΑ 6 Διανυκτερεύσεις ΙΟΥΛΙΟ ΤΙΜΕΣ / ΕΒΔΟΜΑΔΑ 6 Διανυκτερεύσεις ΑΥΓΟΥΣΤΟ ΣΚΙΑΘΟΣ 2021:1.038 2020:1.100 2019:1.260 2021:1.372 2020:1.544 2019:2.034 2021:1.980 2020:2.100 2019:2.415 ΣΚΟΠΕΛΟΣ 2021:790 2020:840 2019:945 2021:1.230 2020:1.513 2019:1.754 2021:1.530 2020:1.638 2019:1.964 ΠΑΡΟΣ 2021:1.023 2020:1.200 2019:1.350 2021:1.251 2020:1.623 2019:2.350 2021:1.520 2020:2.240-3.150 2019:4.310 ΖΑΚΥΝΘΟΣ 2021:660 2020:518 2019:679 2021:1.188 2020:560-980 2019:1.264 2021:1.403 2020:980-1.015 2019:1.575 ΛΕΥΚΑΔΑ 2021:620 2020:450 2019:506 2021:850 2020:670-800 2019:893 2021:1.082 2020:910-1.100 2019:1.540 ΧΑΝΙΑ 2021:540 2020:Από 950 2019:1.540 2021:900 2020:1.131-1.680 2019:2.018 2021:1.056 2020:Από 2.100 2019:3.150 Επεξεργασία/Πηγή: Πανελλαδικό Δίκτυο E-Real Estates , *Βίλες με 2Υ/Δ χωρητικότητας 4μελή οικογένεια με ιδιωτική πισίνα ή κοινόχρηστη σε συγκρότημα κατοικιών. Οι πληρότητες και το κόστος διαμονής προκύπτουν από την επεξεργασία στοιχείων από ιστοσελίδες βραχυχρόνιας μίσθωσης . * Το κόστος διαμονής προκύπτει βάση της διαθεσιμότητας και αποτελεί το minimum κόστος διαμονής. Σημείωση : Η βίλα στην ίδια τιμή μπορεί να φιλοξενήσει έως και 6 ενήλικες, ανάλογα με την πολιτική του εκάστοτε ιδιοκτήτη – διαχειριστή.   ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/finance/607790/airbnb-to-velgio-kai-i-germania-sti-lista-ton-agapimenon-proorismon/,Airbnb: Το Βέλγιο και η Γερμανία στη λίστα των αγαπημένων προορισμών,2021-05-30,09:20:00,Οικονομία & Αγορές,,,"Εναλλακτικούς προορισμούς αναζητούν οι Ευρωπαίοι για τις αποδράσεις τους φέτος το καλοκαίρι, σύμφωνα με την Airbnb. Την ώρα που η Ευρωπαϊκή Ένωση ετοιμάζει το πράσινο πιστοποιητικό για να διευκολύνει τα ταξίδια σε ολόκληρο το μπλοκ, στην πλατφόρμα καταγράφονται αυξήσεις στις κρατήσεις για το Βέλγιο και τη Γερμανία. Η εταιρεία ενοικίασης και προσφοράς υπηρεσιών προσωρινής διαμονής δήλωσε ότι ο αριθμός των πελατών στην ΕΕ που αναζητούν διαμονή σε άλλες χώρες της Ευρώπης ήταν αυξημένος έως και κατά ένα τρίτο την εβδομάδα έως τις 24 Μαΐου σε σύγκριση με την ίδια εβδομάδα το 2019. Το Βέλγιο είδε τη μεγαλύτερη αύξηση, με τις αναζητήσεις να ανεβαίνουν 31%, ακολουθούμενο από τη Γερμανία, η οποία αυξήθηκε 28% σε σύγκριση με τα επίπεδα του 2019. Τρίτη στις αναζητήσεις ήταν η Γαλλία που είδε αύξηση 15%. Η Airbnb δήλωσε ότι την εβδομάδα έως τις 22 Μαΐου, οι αναζητήσεις στα κράτη μέλη της ΕΕ έφτασαν στα υψηλότερα επίπεδα από την έναρξη της πανδημίας, ερμηνεύοντας την τάση ως μια ένδειξη της εμπιστοσύνης των καταναλωτών ότι οι εμβολιασμοί και τα τεστ θα ανακάμψουν την πανδημία. «Ετοιμαζόμαστε για αυτό που πιστεύουμε ότι θα είναι η ανάκαμψη των ταξιδιών του αιώνα, αλλά τα ταξίδια θα φαίνονται διαφορετικά», δήλωσε ο περιφερειακός διευθυντής της Airbnb στην Ευρώπη, Εμάνουελ Μέρλ. «Οι Ευρωπαίοι επισκέπτονται περισσότερα μέρη, μένουν περισσότερο και είναι πιο ευέλικτοι όταν πηγαίνουν», πρόσθεσε. Τα δεδομένα που προέκυψαν από τις κρατήσεις της Airbnb και ανάλυσε η εταιρεία AirDNA δείχνουν ότι οι καταναλωτές επιλέγουν επίσης πιο πολυτελείς διαμονές, καταναλωτική συμπεριφορά η οποία αποδίδεται σε δύο λόγους, αφενός στα υψηλότερα επίπεδα αποταμιεύσεων των νοικοκυρών κατά τη διάρκεια του lockdown αφετέρου στην επιθυμία να καλύψουν το κενό των διακοπών που χάθηκαν από την πανδημία. Η ζήτηση για πολυτελή καταλύματα, τα οποία αντιπροσωπεύουν το κορυφαίο 15% των ακινήτων ανά τιμή, έχει ανακάμψει στο 87% των επιπέδων του 2019 τον Μάρτιο του τρέχοντος έτους, ενώ η ζήτηση για low- budget διαμονή έχει ανακάμψει μόλις στο 51%. Σύμφωνα με την Airbnb, οι κρατήσεις για διαμονή που χαρακτηρίζονται ως «μοναδικές», όπως οι παραδοσιακοί τρόυλι (trulli) στη νότια Ιταλία ή τα κάστρα στην Ισπανία, αυξήθηκαν 94% τους τέσσερις μήνες έως τα τέλη Απριλίου 2021 σε σύγκριση με την ίδια περίοδο το 2019. Παράλληλα, οι αγροτικές τοποθεσίες νίκησαν τους αστικούς προορισμούς, με μέρη όπως το Βαρ στην Προβηγκία να έχουν περισσότερες κρατήσεις από το Παρίσι. Ωστόσο, ο ταξιδιωτικός κλάδος σε όλη την Ευρώπη  ανακάμπτει  πολύ πιο αργά από ό, τι στις ΗΠΑ, οι οποίες είχαν ταχύτερη διάθεση εμβολίων και λιγότερο αυστηρούς περιορισμούς, αναφέρουν οι Financial Times. Σε μια προσπάθεια ενίσχυσης των ταξιδιών γύρω από την ΕΕ, το Ευρωπαϊκό Συμβούλιο την περασμένη εβδομάδα ενέκρινε κανονισμό για την ανάπτυξη του ψηφιακού πιστοποιητικού που θα δείχνει την κατάσταση εμβολιασμού ενός ατόμου, αν έχει νοσήσει ή αν έχει αρνητικό τεστ. Το πιστοποιητικό πρόκειται να εφαρμοστεί από την 1η Ιουλίου με περίοδο σταδιακής εισαγωγής έξι εβδομάδων. Η Ευρωπαϊκή Τουριστική Συμμαχία προειδοποίησε ότι τα κράτη μέλη πρέπει να αποφύγουν να καθυστερήσουν την εισαγωγή της, καθώς «η ανθεκτικότητα του κλάδου βρίσκεται στα όριά της». Η διευθύνουσα σύμβουλος του eDreams Odigeo, του μεγαλύτερου διαδικτυακού παρόχου ταξιδιωτικών υπηρεσιών της Ευρώπης, Ντάνα Ντουν, δήλωσε ότι σε ολόκληρη την ήπειρο οι χώρες άρχισαν να επιστρέφουν σχεδόν στα επίπεδα κρατήσεων του 2019, με εξαίρεση το Ηνωμένο Βασίλειο όπου, παρά το γεγονός ότι σχεδόν το 60% του πληθυσμού είχε λάβει τουλάχιστον μία δόση του εμβολίου, η κυβέρνηση έχει εισαγάγει ένα αυστηρό σύστημα φωτεινών σηματοδοτών των ταξιδιωτικών περιορισμών. Για τις ταξιδιωτικές εταιρείες αυτό έκανε «πιο δύσκολο να καταλάβουμε τι συμβαίνει» και είχε επίσης ως αποτέλεσμα «ένα αυξημένο επίπεδο ανησυχίας για τον καταναλωτή», εξήγησε. naftemporiki.gr ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/finance/515473/o-epikefalis-tis-airbnb-provlepei-tin-taxidiotiki-anakampsi-tou-aiona/,Ο επικεφαλής της Airbnb προβλέπει την «ταξιδιωτική ανάκαμψη του αιώνα»,2021-05-14,08:48:21,Οικονομία & Αγορές,,,"Την ανάκαμψη «του αιώνα» στον ταξιδιωτικό κλάδο προέβλεψε ο διευθύνων σύμβουλος της Airbnb την Πέμπτη  καθώς η εταιρεία ενοικίασης και προσφοράς υπηρεσιών προσωρινής διαμονής ανακοίνωσε ότι τα έσοδα του α’ τριμήνου υποδεικνύουν μια ισχυρή ανάκαμψη στην αγορά των ΗΠΑ. Αναλυτικότερα, τα έσοδα του α’ τριμήνου της Airbnb, ύψους 887 εκατ. δολαρίων, αυξήθηκαν κατά 5% συγκριτικά με την ίδια περίοδο πέρυσι, καθώς οι επισκέπτες πλήρωσαν υψηλότερες τιμές για μεγαλύτερα και περισσότερα εξοχικά ακίνητα. Η Wall Street ανέμενε 721 εκατ. δολάρια σε έσοδα για το τρίμηνο. Ο αριθμός των κρατήσεων, ο οποίος ανέρχεται στα 64,4 εκατ., αυξήθηκε κατά 13% σε σχέση με το πρώτο τρίμηνο του περασμένου έτους, ενώ η μέση ημερήσια τιμή διαμονής ήταν στα 160  δολάρια αυξημένη κατά 35% από έτος σε έτος. Αναφερόμενος στις αναθεωρημένες οδηγίες από τους αξιωματούχους υγείας των ΗΠΑ, οι οποίοι δήλωσαν ότι οι πλήρως εμβολιασμένοι άνθρωποι θα μπορούσαν να σταματήσουν να φορούν μάσκες στους περισσότερους εξωτερικούς χώρους, ο διευθύνων σύμβουλος της Airbnb, Μπράιαν Τσέσκυ, δήλωσε στους επενδυτές: «Περιμένουμε ότι τα ταξίδια θα είναι πολύ διαφορετικά από πριν. Οι άνθρωποι ανακαλύπτουν ότι δεν χρειάζεται να είναι προσδεμένοι σε μια τοποθεσία για να ζήσουν και να εργαστούν». Η ακαθάριστη τιμή κράτησης – το συνολικό ποσό όλων των διανυκτερεύσεων και των εμπειριών για τα οποία έγιναν κρατήσεις και πραγματοποιήθηκαν- ανήλθε σε 10,3 δισ. δολάρια, αύξηση 52% την ίδια περίοδο το 2020 όταν η πανδημία άρχισε να επηρεάζει τα ταξίδια και 3% υψηλότερα από το 2019. Σύμφωνα με το FactSet , οι αναλυτές περίμεναν 7,87 δισ. δολάρια. Η εταιρεία δήλωσε ότι η αύξηση οφείλεται στη στροφή προς ακριβότερες κρατήσεις: περισσότερα ταξίδια που περιελάμβαναν ολόκληρες οικογένειες, περισσότερες κρατήσεις ολόκληρων σπιτιών και περισσότερους μη αστικούς προορισμούς. Η προσφορά ενεργών καταχωρίσεων παρέμεινε σταθερή το τέταρτο τρίμηνο του περασμένου έτους, ανέφερε η εταιρεία, αν και υπήρξε αύξηση του αριθμού των φιλοξενουμένων που προσφέρουν μη αστικά ακίνητα. Παρά την υπέρβαση των προσδοκιών για έσοδα, η Airbnb σημείωσε καθαρή απώλεια 1,8 δισ. δολαρίων στο πρώτο τρίμηνο, σημαντικά μεγαλύτερη από τις προβλέψεις της Wall Street για απώλεια 680 εκατ. δολαρίων. Η Airbnb δήλωσε ότι μια σειρά εφάπαξ δαπανών συνέβαλε στις απώλειες, συμπεριλαμβανομένης της αποζημίωσης βάσει αποθεμάτων, των δαπανών που σχετίζονται με τη χρηματοδότηση έκτακτης ανάγκης που εξασφάλισε κατά τη διάρκεια της πανδημίας και το τέλος της μίσθωσης γραφείου στο Σαν Φρανσίσκο. Η εταιρεία δήλωσε ότι αναμένει ότι οι κρατήσεις στο β’ τρίμηνο θα είναι σημαντικά υψηλότερες από το 2020, δεδομένου του μεγάλου αντίκτυπου της πανδημίας σε εκείνη την περίοδο πέρυσι. Όπως είπε, αναμένεται να διατηρηθούν οι διογκωμένες τιμές. «Με την αυξημένη διαθεσιμότητα των εμβολίων και τη χαλάρωση ορισμένων ταξιδιωτικών περιορισμών, υπάρχει μεγαλύτερη προθυμία από τους επισκέπτες να αναζητήσουν και να κάνουν κράτηση για ταξίδια αργότερα μέσα στο έτος», δήλωσε η Airbnb. Λιγότερο προβλέψιμες οι αγορές εκτός ΗΠΑ Προειδοποίησε όμως ότι η επιχείρησή της ήταν λιγότερο προβλέψιμη εκτός των ΗΠΑ. Η ανάκαμψη στην Ευρώπη, ειδικότερα, εξαρτάται από τη «σοβαρότητα και τη διάρκεια» των ταξιδιωτικών περιορισμών. «Παρατηρήσαμε μια απότομη αύξηση των κρατήσεων στο Ηνωμένο Βασίλειο αμέσως μετά την ανακοίνωση του βρετανικού πρωθυπουργού Μπόρις Τζόνσον για έξοδο από το lockdown τον Φεβρουάριο», δήλωσε η εταιρεία, «καθώς και απότομη αύξηση των κρατήσεων στη Γαλλία μετά την ελάφρυνση των ταξιδιωτικών περιορισμών τον Μάιο». Το τρίμηνο ήταν «απόδειξη για το προσαρμόσιμο μοντέλο και τη δύναμη της μάρκας της Airbnb», δήλωσε ο Σόχο Τσόι από τη συμβουλευτική εταιρεία Publicis Sapient. «Η ισχύς των αποτελεσμάτων της Airbnb [πρώτο τρίμηνο] είναι ενδεικτική της ανάκαμψης των ταξιδιών και αποτελεί θετικό σημάδι για ολόκληρη την ταξιδιωτική βιομηχανία», είπε. naftemporiki.gr με πληροφορίες από Financial Times ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/society/502876/gallia-to-efeteio-apofasise-tin-parapobi-se-diki-gia-air-france-kai-airbus-gia-ti-syntrivi-tou-2009/,Γαλλία: Το εφετείο αποφάσισε την παραπομπή σε δίκη για Air France και Airbus για τη συντριβή του 2009,2021-05-12,12:04:08,Κοινωνία,,,"Γαλλικό δικαστήριο αποφάνθηκε πως η Air France και η Airbus θα πρέπει να δικαστούν με κατηγορίες για «ανθρωποκτονίες εξ αμελείας» για τις έμμεσες ευθύνες τους στη συντριβή το 2009 στον Ατλαντικό Ωκεανό της πτήσης Ρίο-Παρίσι που στοίχισε τη ζωή σε 228 ανθρώπους. Το εφετείο του Παρισιού εξέδωσε την απόφασή του έπειτα από προσφυγή γάλλων εισαγγελέων και ανέτρεψε προηγούμενη απόφαση που είχε εκδοθεί το 2019 υπέρ της αεροπορικής εταιρείας και του κατασκευαστή. Όταν ανακοινώθηκε η απόφαση, οι συγγενείς των θυμάτων που ήταν παρόντες αγκαλιάστηκαν με δάκρυα και ανακουφισμένοι. Οι δικηγόροι της Airbus Σιμόν Ντιαγέ και Αντουάν Μποκιέ ανακοίνωσαν αμέσως πως θα προσφύγουν στη δικαιοσύνη κατά της απόφασης, την οποία χαρακτήρισαν «αδικαιολόγητη» και υποστήριξαν ότι «αντιφάσκει με τους ανακριτές που γνώριζαν καλά την υπόθεση». Η Air France διαβεβαίωσε από την πλευρά της, μέσω του δικηγόρου της Φρανσουά Σεν-Πιέρ, πως «δεν έχει διαπράξει ποινικό λάθος» και πως θα προσφύγει στη δικαιοσύνη κατά της απόφασης. Η πτήση AF447 της Air France από το Ρίο ντε Ζανέιρο στο Παρίσι συνετρίβη την 1η Ιουνίου 2009 με αποτέλεσμα να χάσουν τη ζωή τους όλοι οι επιβαίνοντες. Γάλλοι ερευνητές διαπίστωσαν πως το πλήρωμα διαχειρίσθηκε εσφαλμένα τις ενδείξεις για απώλεια ταχύτητας από αισθητήρες οι οποίοι είχαν μπλοκάρει από πάγο εξαιτίας καταιγίδας, με αποτέλεσμα το αεροπλάνο να χάσει τη στήριξή του επειδή κρατούσε τη μύτη του υπερβολικά ψηλά. «Είναι μια απέραντη ικανοποίηση το συναίσθημα ότι επιτέλους ακουστήκαμε από τη δικαιοσύνη», δήλωσε πολύ συγκινημένη η πρόεδρος της ένωσης Αλληλοβοήθεια και Αλληλεγγύη AF447 Ντανιέλ Λαμί. Πηγές: ΑΜΠΕ, AFP, Reuters ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/opinion/444155/airbus-a380-i-kathilosi-tou-giganta-ton-aitheron/,Airbus A380: Η καθήλωση του Γίγαντα των αιθέρων,2021-05-06,16:35:00,Απόψεις,,,"Η πανδημία του κορωνοϊού που ξέσπασε στις αρχές του 2020 έφερε μεγάλες ανακατατάξεις και πρωτόγνωρες αλλαγές στην αεροπορική βιομηχανία. Η ταξιδιωτική ζήτηση έπεσε κατακόρυφα, γυρνώντας τους αριθμούς κίνησης επιβατών και πτήσεων αρκετά χρόνια πίσω καθώς και σταμάτησε τα υψηλά επίπεδα ανάπτυξης. Όσον αφορά τον αεροπορικό κλάδο, επακόλουθο της μείωσης ζήτησης ταξιδιού, ήταν η μείωση έως και διακοπή των πτήσεων εξαιτίας της έξαρσης του επιδημιολογικού φορτίου, των περιορισμών των κυβερνήσεων κατά της εξάπλωσης του ιού καθώς και τη μη διάθεση για πτήση. Η διακοπή της πτητικής δραστηριότητας των αεροπορικών εταιρειών έφερε επακόλουθα την καθήλωση των αεροσκαφών. Η εικόνα σε πολλά αεροδρόμια παγκοσμίως ήταν από καθηλωμένα αεροσκάφη, κάποια σταθμευμένα για μακρά αποθήκευση (μεγάλου μεγέθους – ατράκτου), άλλα για προσωρινή διάρκεια (μικρότερου μεγέθους – ατράκτου) και κάποια αποσύρθηκαν ή θα αποσύρονταν στο μέλλον για λόγους οπού εξηγούνται σε προηγούμενη ανάλυση που μπορείτε να διαβάσετε εδώ: https://www.naftemporiki.gr/story/1597400/proori-aposursi-megalon-aeroskafon-kai-covid-19 . Ένας από τους τύπους αεροσκαφών οπού επλήγη βαριά είναι το διώροφο, τετρακινητήριο αεροσκάφος τζετ ευρείας ατράκτου ή όπως είναι γνωστό εμπορικά «Airbus A380». Ο «Γίγαντας των Αιθέρων» όπως δίκαια αποκαλείται, είναι το μεγαλύτερο επιβατικό αεροσκάφος παγκοσμίως. Σύμφωνα με την κατασκευάστρια εταιρεία Airbus, το A380 μπορεί να μεταφέρει 544 επιβάτες σε τυπική διαμόρφωση (typical seating), έχει μήκος 72,73 m, ύψος 24,45 m και εκπέτασμα πτερύγων 79,75 m. Η Airbus ανακοίνωσε το πρόγραμμα για το Airbus A380 στις 19 Δεκεμβρίου 2000 με το πρώτο αεροσκάφος A380 να παρουσιάζεται στην Τουλούζη στις 18 Ιανουαρίου 2005 και να πραγματοποιεί την πρώτη του πτήση στις 27 Απριλίου 2005. Η EASA και FAA έδωσαν την τυπική άδεια για πτήσεις στις 12 Δεκεμβρίου 2006. Η πρώτη παραγγελία παραδόθηκε στην Singapore Airlines τον Οκτώβριο του 2007 οπού και έκανε την πρώτη του επιβατική πτήση. Από τότε έχουν παραδοθεί στις αεροπορικές εταιρείες που τα χειρίζονται 246 αυτού του τύπου. Ο μεγαλύτερος operator είναι η Emirates με 122 να βρίσκονται στο στόλο της ενώ περιμένει και 5 ακόμη από μία αρχική μεγάλη παραγγελία της, η οποία μειώθηκε στις αρχές του 2019. Η συγκεκριμένη αεροπορική εταιρεία θα παραλάβει και το τελευταίο Airbus A380 που παράχθηκε παγκοσμίως καθώς η Airbus ανακοίνωσε τον τερματισμό του προγράμματος μετά από σχεδόν 15 χρόνια. Οι βασικοί λόγοι που την ώθησαν σε αυτή την απόφαση είναι ότι κρίθηκε ασύμφορο το πρόγραμμα, δεν πληροί σύγχρονους περιβαλλοντικούς στόχους της αεροπορικής βιομηχανίας καθώς και το ότι οι αερομεταφορείς στρέφονται σε πιο «μικρά» αεροσκάφη και φιλικά προς το περιβάλλον. Βέβαια, η απόφαση της ευρωπαϊκής κατασκευάστριας επιταχύνθηκε από την πανδημία και τις συνέπειες αυτής. Παρακάτω παρουσιάζεται μία λίστα από χειριστές του Airbus A380 ιστορικούς και μη: Ακόμη ένας operator ήταν η πορτογαλική αεροπορική εταιρεία charter HiFly οπού το είχε στο στόλο της. Τον Δεκέμβριο του 2020 το απέσυρε, πραγματοποιώντας μάλιστα και μία επετειακή πτήση. Οι πτήσεις που εκτελούνταν με το Airbus A380 προ πανδημία άγγιζαν τις 100 ημερησίως. Στο ξέσπασμα της πανδημίας, πέρσι, στις 09/03/2020 παρατηρήθηκαν μόνο 9 πτήσεις αυτών. Η κατάσταση αυτή τη στιγμή, είναι σαφώς διαφορετική καθώς, η Emirates, από τις 15/07/2020 άρχισε σταδιακά να τα επαναφέρει σε λειτουργία οπότε και 18 από αυτά έχουν επιστρέψει στη δράση. Παράλληλα η China Southern, συνεχίζει σταθερά τις πτήσεις με τα A380. Συμπερασματικά, ο «Γίγαντας των Αιθέρων» είναι από τους αεροσκάφη που έχουν πληγεί βαριά (καθώς και άλλοι τύποι όπως το Boeing 747, κλπ.) με τις περισσότερες αεροπορικές εταιρείες να μην έχουν σχέδια για αυτά στο εγγύς μέλλον. Η στρατηγική για ανάπτυξη του στόλου τους στρέφεται σε περισσότερο αποδοτικά και σύγχρονα αεροσκάφη όπως το Airbus A350, το Boeing 787 καθώς και το Boeing 777X. Η Emirates κατά κύριο λόγο και κάποιες ακόμη συγκεκριμένοι αερομεταφορείς, το κρατούν «εν ζωή» και αναμένεται με ενδιαφέρον η ιστορική εξέλιξη και συνέχεια του. ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/finance/426045/vretanida-yp-eboriou-ton-ioulio-i-epilysi-tis-eborikis-diamachis-metaxy-airbus-kai-boeing/,Βρετανίδα υπ. Εμπορίου: Τον Ιούλιο η επίλυση της εμπορικής διαμάχης μεταξύ Airbus και Boeing,2021-04-30,17:35:00,Οικονομία & Αγορές,,,"Η Βρετανίδα υπουργός Εμπορίου Λιζ Τρας αναμένει ότι η εμπορική διαμάχη μεταξύ της Airbus και της Boeing θα επιλυθεί τον Ιούλιο, οπότε και εκπνέει το πάγωμα που ισχύει στην εκατέρωθεν επιβολή δασμών, όπως δήλωσε σήμερα η ίδια στο Reuters. Η μάχη των δασμών με την εμπλοκή των ΗΠΑ, της ΕΕ και της Βρετανίας σχετίζεται με μία σειρά κρατικών επιδοτήσεων προς τις δύο εταιρίες παραγωγής αεροσκαφών. Η Βρετανία λαμβάνει μέρος στις συνομιλίες ως πρώην κράτος-μέλος της ΕΕ, αλλά και ως κατασκευάστρια σημαντικών εξαρτημάτων των αεροσκαφών Airbus. Πηγές: ΑΠΕ-ΜΠΕ, Reuters ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/finance/404144/aade-symfonia-me-airbnb-booking-com-kai-vrbo/,"ΑΑΔΕ: Συμφωνία με Airbnb, Booking.com και VRBO",2021-04-27,12:14:00,Οικονομία & Αγορές                \Οικονομία,,,"Πρωτόκολλο συνεργασίας με τις Airbnb, Booking.com και VRBO, του Ομίλου της Expedia, υπέγραψε η ΑΑΔΕ σχετικά με τη συμμόρφωση κατά τη διαδικασία εγγραφής στο Μητρώο Βραχυχρόνιας Μίσθωσης που τηρείται στον ιστότοπο της Αρχής. Το πρωτόκολλο συνεργασίας περιέχει λεπτομερείς όρους συνεργασίας μεταξύ της ΑΑΔΕ και κάθε ψηφιακής πλατφόρμας και στοχεύει στην καθιέρωση μιας σαφούς, απλής, διαφανούς και αποτελεσματικής διαδικασίας λειτουργίας / συμμόρφωσης. Στόχος της ΑΑΔΕ με το πρωτόκολλο αυτό είναι να εξασφαλίσει ίσους όρους ανταγωνισμού. Η συμφωνία, η οποία υπεγράφη μεταξύ του κ. Γιώργου Πιτσιλή, Διοικητή της ΑΑΔΕ, εκ μέρους της ΑΑΔΕ και τριών κορυφαίων πλατφορμών διαμοιρασμού περιλαμβάνει : · Οι πλατφόρμες θα παρέχουν στους αντίστοιχους ιστοτόπους τους ένα διακριτό και σαφώς ορισμένο πεδίο, προκειμένου ο Ιδιοκτήτης / Διαχειριστής Ακινήτων να καταχωρεί τον προβλεπόμενο αριθμό καταχώρισης ακινήτου ή την αιτιολογημένη εξαίρεσή του, σύμφωνα με την ελληνική νομοθεσία. ·     Οι πλατφόρμες θα ενημερώσουν, όσον αφορά στα ήδη καταχωρημένα ακίνητα, για την υποχρέωση παροχής του αριθμού καταχώρισής τους, σύμφωνα με την ελληνική νομοθεσία, καθώς και για τους κινδύνους της μη συμμόρφωσης. ·     Οι πλατφόρμες συμφωνούν ότι μετά από σχετική ειδοποίηση της ΑΑΔΕ θα αφαιρούν όλες τις καταχωρίσεις που δεν παρείχαν τον προβλεπόμενο αριθμό καταχώρισης ακινήτου  ή την δικαιολογημένη εξαίρεση, όπως ορίζει ο νόμος. ·     Οι συμφωνημένες διαδικασίες θα επανεξετάζονται ετησίως, ξεκινώντας από τον Ιούνιο του 2021. «Το ορόσημο αυτό βέλτιστης πρακτικής μάς επιτρέπει να παρακολουθούμε και να ενισχύουμε περαιτέρω τη συμμόρφωση των φορολογουμένων, διασφαλίζοντας παράλληλα ίσους όρους ανταγωνισμού για τις πλατφόρμες στον τομέα των βραχυχρόνιων μισθώσεων. Η συμφωνημένη διαδικασία συνιστά μια εκ των προτέρων σχεδιασμένη διαδικασία συμμόρφωσης για όποιον προγραμματίζει να εισέλθει στη δραστηριότητα των βραχυχρόνιων μισθώσεων. Είμαστε πολύ ικανοποιημένοι με το αποτέλεσμα του διαλόγου και της συνεργασίας μας και της καινοτόμου πρωτοβουλίας που στο τέλος της ημέρας ωφελεί όλα τα μέρη», σχολίασε ο Διοικητής της ΑΑΔΕ, κ. Γιώργος Πιτσιλής. Ο Γενικός Διευθυντής Ιταλίας και Νοτιοανατολικής Ευρώπης της Airbnb  κ. Giacomo Trovato δήλωσε: «Αυτή η συμφωνία είναι μεγάλη είδηση για τους οικοδεσπότες της Airbnb και θα διευκολύνει περισσότερους ανθρώπους στην Ελλάδα να διαμοιράζουν τα σπίτια τους. Δεσμευόμαστε να δουλεύουμε με κυβερνήσεις και αρχές σε τέτοιου είδους συνεργασίες που βοηθούν τις οικογένειες και στηρίζουν τον υπεύθυνο τουρισμό». «Είμαστε ευχαριστημένοι με την παραγωγική συνεργασία με την ΑΑΔΕ για την επίτευξη αυτής της συμφωνίας που παρέχει σαφήνεια και διαφάνεια για όλους στον χώρο της βραχυχρόνιας μίσθωσης στην Ελλάδα», δήλωσε η κ. Inge Janssen, Επικεφαλής Σχέσεων με τον Δημόσιο Τομέα Ευρώπης, Μέσης Ανατολής και Αφρικής της Booking.com. «Πιστεύουμε ότι η σαφής, εφαρμόσιμη νομοθεσία για όλους τους παίκτες του κλάδου, συμπεριλαμβανομένου ενός συστήματος Μητρώου όπως αυτό, είναι ο καλύτερος τρόπος για να διασφαλιστεί ότι όλοι παίζουν με τους ίδιους κανόνες, εξασφαλίζοντας έτσι ένα θετικό αποτέλεσμα για τους ταξιδιώτες, τους ιδιοκτήτες σπιτιών και τις τοπικές οικονομίες». «Παρά την κρίση του Covid-19 που βιώνουμε, πιστεύουμε ότι ο τουρισμός και τα ταξίδια θα ανακάμψουν. Θέλουμε ταυτόχρονα να υποστηρίξουμε τους χρήστες μας ώστε να είναι προετοιμασμένοι για την ανάκαμψη της τουριστικής και ταξιδιωτικής βιομηχανίας, καθώς και να συνεργαστούμε με το Ελληνικό Κράτος για να αποδώσει η συμβολή των βραχυχρόνιων μισθώσεων στην ελληνική οικονομία», δήλωσε ο κ. Jean-Philippe Monod de Froideville, Ανώτερος Αντιπρόεδρος Παγκόσμιας Διακυβέρνησης & Εταιρικών Υποθέσεων, του Ομίλου Expedia. ",https://www.naftemporiki.gr/wp-content/themes/naftemporiki/images/N.PNG,
https://www.naftemporiki.gr/techscience/266277/period-ergostasio-doryforon-se-trochia-apo-tin-airbus/,PERIOD: Εργοστάσιο δορυφόρων σε τροχιά από την Airbus,2021-03-31,15:16:00,Τεχνολογία & Επιστήμη,,,"H Ευρωπαϊκή Επιτροπή επέλεξε την Airbus για τη διερεύνηση των δυνατοτήτων κατασκευής διαστημοπλοίων στο διάστημα, στο πλαίσιο του Horizon 2020 Programme, με το πρόγραμμα PERIOD (PERASPERA In-Orbit Demonstration) να εστιάζει στη συναρμολόγηση και κατασκευή δορυφόρων σε τροχιά. Το αρχικό συμβόλαιο, ύψους τριών εκατ. ευρώ, έχει διάρκεια δύο ετών, με σκοπό να συνεχιστεί με ένα δοκιμαστικό σκάφος σε τροχιά. Το «τροχιακό εργοστάσιο» που οραματίζεται το PERIOD προορίζεται να πρωτοπορήσει ως προς την κατασκευή σημαντικών τμημάτων διαστημικών σκαφών απευθείας στο διάστημα και να αποτελέσει προπομπό για μελλοντικές κατασκευές μεγάλων δομών σε τροχιά. Γενικότερα μιλώντας, η κατασκευή σκαφών απευθείας στο διάστημα παρουσιάζει σημαντικά πλεονεκτήματα σε σχέση με ό,τι συμβαίνει σήμερα, καθώς είναι απαλλαγμένη από τα «δεσμά» και τις απαιτήσεις της εκτόξευσης, η οποία συνεπάγεται περιορισμούς ως προς τις μάζες και τα μεγέθη, ενώ απαιτεί υψηλά επίπεδα αντοχής στις «σκληρές» συνθήκες της εκτόξευσης. Σε αυτό το πλαίσιο η Airbus Defence and Space ηγείται μιας ομάδας επτά ευρωπαϊκών φορέων με εξειδίκευση σε τομείς όπως η ρομποτική, η εικονική πραγματικότητα και η συναρμολόγηση στο διάστημα (DFKI, EASN-TIS, GMV, GMV-SKY, ISISPACE, SENER Aeroespacial and Space Applications Services). Ένα τέτοιο μελλοντικό διαστημικό εργοστάσιο- όπως και το δοκιμαστικό σκάφος- θα εκτοξευόταν σε τροχιά με πύραυλο, και μετά θα ακολουθούσε η ενεργοποίησή του ώστε να παράγει σε τροχιά. Μία εναλλακτική επιλογή για μια δοκιμαστική αποστολή, που θα είχε ως αποτέλεσμα μικρότερα κόστη, θα ήταν η χρήση υποδομών του Διεθνούς Διαστημικού Σταθμού. ",https://www.naftemporiki.gr/wp-content/themes/naftemporiki/images/N.PNG,
